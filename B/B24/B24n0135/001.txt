B24n0135_p0189a01║
B24n0135_p0189a02║
B24n0135_p0189a03║
B24n0135_p0189a04║
B24n0135_p0189a05║
B24n0135_p0189a06║
B24n0135_p0189a07║
B24n0135_p0189a08║蒲室集
B24n0135_p0189a09║天地之相感而文生焉氣神周
B24n0135_p0189a10║流物象變化而不可窮已者亦
B24n0135_p0189a11║由文章之出乎人者矣故夫以
B24n0135_p0189a12║高下厚薄夷險肥磽荒易之地
B24n0135_p0189a13║以通乎風雨雷霆霜露之用摩
B24n0135_p0189a14║蕩聚散消息起伏各因其所在
B24n0135_p0189b01║而發焉千態萬狀之迹其可涯
B24n0135_p0189b02║哉是故必有聦明特達之材而
B24n0135_p0189b03║充其周普融攝之識觀乎天人
B24n0135_p0189b04║古今之變以達其浩博精要之
B24n0135_p0189b05║理而後足以為文也嗟乎鮮矣
B24n0135_p0189b06║彼局促於呫畢之間每不足以
B24n0135_p0189b07║得之而妙𢍆心要於形骸之外
B24n0135_p0189b08║者庶幾言之無礙執之而無方
B24n0135_p0189b09║以縱橫出入於當時者乎南昌
B24n0135_p0189b10║訢公早有得於其宗精神所及
B24n0135_p0189b11║六藝百家殆不足學也故其說
B24n0135_p0189b12║法之餘肆筆為文莫之能禦以
B24n0135_p0189b13║予所知自其先師北磵簡公物
B24n0135_p0189b14║初觀公晦機熙公相繼坐大道
B24n0135_p0190a01║場開示其法然皆有別集汪洋
B24n0135_p0190a02║紆餘辨博瓌異則訢公之所為
B24n0135_p0190a03║有自來矣我
B24n0135_p0190a04║文皇建大剎於潛邸之舊處特
B24n0135_p0190a05║起訢公居之天縱神明度越前
B24n0135_p0190a06║代取一士而表異之冠乎東南
B24n0135_p0190a07║之叢林其遇合之故尊禮之意
B24n0135_p0190a08║豈凡庸所得窺其萬一訢公於
B24n0135_p0190a09║是吸江海於硯席肆風雲於筆
B24n0135_p0190a10║端一聖十年應四方來者之永
B24n0135_p0190a11║則一代人物之交見乎篇章簡
B24n0135_p0190a12║什者殆無虗日豈尋常根器之
B24n0135_p0190a13║所能哉予與訢公相知二十年
B24n0135_p0190a14║天曆至順間一𭁡解后京師殆
B24n0135_p0190b01║未暇及茲事歸臥山中五六載
B24n0135_p0190b02║方外之士相遭於淡泊時得見
B24n0135_p0190b03║其一二已不勝其驚喜高上人
B24n0135_p0190b04║久從公游不鄙予之𮕱朽而來
B24n0135_p0190b05║過焉乃盡得所為蒲室集者數
B24n0135_p0190b06║巨帙惜予有子夏丘明之疾危
B24n0135_p0190b07║坐虗室使善讀書者琅然誦之
B24n0135_p0190b08║如洞庭之野眾樂並作鏗宏軒
B24n0135_p0190b09║昂蛟龍起躍物怪屏之沈冥發
B24n0135_p0190b10║興至於名教節義則感厲奮激
B24n0135_p0190b11║老於文學者不能過也何其快
B24n0135_p0190b12║哉何其快哉豈期寂寥遲暮之
B24n0135_p0190b13║餘而有此獲也故題其編末而
B24n0135_p0190b14║歸之至元四年歲在戊寅四月
B24n0135_p0191a01║八日蜀群虞集鈫
B24n0135_p0191a02║
B24n0135_p0191a03║
B24n0135_p0191a04║
B24n0135_p0191a05║
B24n0135_p0191a06║
B24n0135_p0191a07║
B24n0135_p0191a08║
B24n0135_p0191a09║
B24n0135_p0191a10║
B24n0135_p0191a11║蒲室集
B24n0135_p0191a12║疏
B24n0135_p0191a13║仰山虛谷和尚住[彳*至]山江湖疏
B24n0135_p0191a14║東嶼和尚住靈隱行宣政院疏
B24n0135_p0191a15║雲外和尚再住天童疏
B24n0135_p0191a16║瀨翁和尚住淨慈諸山疏
B24n0135_p0191a17║湛堂法師住上竺江湖疏
B24n0135_p0191a18║元叟和尚住[彳*至]山諸山疏
B24n0135_p0191a19║竺田和尚住靈隱集慶諸山疏
B24n0135_p0191a20║真如菴遷住下竺行院疏
B24n0135_p0191b01║靈石和尚住淨慈行院疏
B24n0135_p0191b02║如一溪住寶林行院疏
B24n0135_p0191b03║潤王𡶩住演福教寺江湖疏
B24n0135_p0191b04║璨無瑕住上虞南塔杭諸山疏
B24n0135_p0191b05║秀枯木住四明大慈諸山疏
B24n0135_p0191b06║存古鏡住象山太平行院疏
B24n0135_p0191b07║蘭首座住南潯祇園杭諸山疏
B24n0135_p0191b08║圓方外住義興善權杭諸山疏
B24n0135_p0191b09║凱南叟住車塘廣福教寺諸山疏
B24n0135_p0191b10║南叟住廣福三宗諸山疏
B24n0135_p0191b11║暢文溪住象山蓬來杭諸山山門二疏
B24n0135_p0191b12║義首座住四明妙智諸山疏
B24n0135_p0191b13║進銕辟住婺州天寧江湖疏
B24n0135_p0191b14║氷羅源住溫州淨杜諸山疏
B24n0135_p0191b15║當湖新建福源寺請林平山開山杭諸山疏
B24n0135_p0191b16║恱□□住普福教寺諸山疏
B24n0135_p0191b17║竺源和尚住崑山薦嚴杭諸山疏
B24n0135_p0191b18║孫□□住上虞資聖寺杭諸山疏
B24n0135_p0191b19║範準堂住台州法輪諸山疏
B24n0135_p0191b20║靈一源住鳳山資福杭諸山疏
B24n0135_p0192a01║有子有住本覺杭諸山疏
B24n0135_p0192a02║王藍田住廬山栖賢杭諸山疏
B24n0135_p0192a03║竺田住圓通杭諸山疏
B24n0135_p0192a04║楓橋泰天與遷龍興天寧杭諸山疏
B24n0135_p0192a05║瑛石室住昌國隆教杭諸山疏
B24n0135_p0192a06║[彳*至]山首座照了堂住龍興旌忠杭諸山疏
B24n0135_p0192a07║了堂住旌忠山門疏
B24n0135_p0192a08║淨慈首座古鏡堂住天目大覺諸山疏
B24n0135_p0192a09║穎中山住天平杭諸山疏
B24n0135_p0192a10║瑞少曇住光嚴行院疏
B24n0135_p0192a11║唯一巖住安吉常樂院疏
B24n0135_p0192a12║報國寧晉翁住天封諸山疏
B24n0135_p0192a13║能仁逸日休遷保寧諸山
B24n0135_p0192a14║周南翁住集慶能仁捴管府疏
B24n0135_p0192a15║蕪湖吉祥香東陵住清凉江湖疏
B24n0135_p0192a16║淵萬宗住龍山山門疏
B24n0135_p0192a17║茂古林住江心行院疏
B24n0135_p0192a18║愚如菴住仰山行院疏
B24n0135_p0192a19║恩斷江住開元行院疏
B24n0135_p0192a20║誠古心住仰山杭諸山疏
B24n0135_p0192b01║恱南楚住妙果
B24n0135_p0192b02║□□□住顯慈杭諸山疏
B24n0135_p0192b03║仙竺堂住興善
B24n0135_p0192b04║來竺源住翠巖行院疏
B24n0135_p0192b05║鄹東山住江隂悟空行院疏
B24n0135_p0192b06║明雪窓住圓覺江湖疏
B24n0135_p0192b07║定空山住瑞光
B24n0135_p0192b08║觀遠山住四明佛巖江湖疏
B24n0135_p0192b09║宣無言住鳳山資福行院疏
B24n0135_p0192b10║如一溪住浙江萬壽江湖疏
B24n0135_p0192b11║卯無文住高豪
B24n0135_p0192b12║㓗瑩中住台州澄心諸山疏
B24n0135_p0192b13║玉蘊中住道吾杭諸山疏
B24n0135_p0192b14║澤元泉住昌國普慈諸山疏
B24n0135_p0192b15║珍𠦑蘊住象山等慈江湖疏
B24n0135_p0192b16║芝　　住四明
B24n0135_p0192b17║珠龍淵住碧雲行院疏
B24n0135_p0192b18║全衡山住淨杜杭諸山疏
B24n0135_p0192b19║楷不模住越之延慶杭諸疏
B24n0135_p0192b20║宣政院　奏改中天竺為天曆萬壽永祚禪
B24n0135_p0193a01║寺請如一溪住持疏
B24n0135_p0193a02║曇芳和尚住[彳*至]山集慶諸山疏
B24n0135_p0193a03║了即休住金山集慶諸山疏
B24n0135_p0193a04║依無住住台州慶善杭諸山疏
B24n0135_p0193a05║逸休畊住越之天華寺疏
B24n0135_p0193a06║疏
B24n0135_p0193a07║西竺僧荊門建寺化佛殿疏
B24n0135_p0193a08║帝師殿化供具疏
B24n0135_p0193a09║淨慈寺鐘經二樓化疏
B24n0135_p0193a10║淨慈寺化五色猿千佛閣疏
B24n0135_p0193a11║化夏供疏
B24n0135_p0193a12║台州護聖寺僧刺血書法華經化藏經疏
B24n0135_p0193a13║高麗惠因寺化脩造疏
B24n0135_p0193a14║長橋寺化脩造疏
B24n0135_p0193a15║[彳*至]山圓鑑菴化田疏
B24n0135_p0193a16║常州崇勝寺化脩造疏
B24n0135_p0193a17║鐘山脩造化疏
B24n0135_p0193a18║廬山東林寺化疏
B24n0135_p0193a19║中天竺脩造化䟽
B24n0135_p0193a20║𮓜[跳-兆+色]寺素祖師象化疏
B24n0135_p0193b01║蜀僧琦老化藏經歸蜀疏
B24n0135_p0193b02║奉　勑重脩百丈清規疏語
B24n0135_p0193b03║聖節啟散二疏
B24n0135_p0193b04║祈晴
B24n0135_p0193b05║祈雨
B24n0135_p0193b06║祈雪
B24n0135_p0193b07║遣蝗
B24n0135_p0193b08║日食
B24n0135_p0193b09║月食
B24n0135_p0193b10║佛降誕疏
B24n0135_p0193b11║佛成道疏
B24n0135_p0193b12║佛涅槃疏
B24n0135_p0193b13║帝師涅槃疏
B24n0135_p0193b14║達磨忘疏
B24n0135_p0193b15║百丈忘疏
B24n0135_p0193b16║楞嚴會啟散二疏
B24n0135_p0193b17║景命日祝香
B24n0135_p0193b18║聖節祝香
B24n0135_p0193b19║水陸齋疏
B24n0135_p0193b20║奏上
B24n0135_p0194a01║文宗皇帝表
B24n0135_p0194a02║薦佛智師疏
B24n0135_p0194a03║薦受業祖高峰雲和尚疏
B24n0135_p0194a04║薦參請師友疏
B24n0135_p0194a05║薦徒弟行宥知津䒭䟽
B24n0135_p0194a06║薦方外交疏
B24n0135_p0194a07║薦先[孝-子+了]陳公疏
B24n0135_p0194a08║孤魂榜
B24n0135_p0194a09║
B24n0135_p0194a10║
B24n0135_p0194a11║蒲室集
B24n0135_p0194a12║豫章　釋　大訢　笑隱
B24n0135_p0194a13║疏
B24n0135_p0194a14║仰山虗谷和尚住徑山江湖疏
B24n0135_p0194a15║海上鉅禪藂惟五徑塢稱最位天下師表之尊旌室
B24n0135_p0194a16║門極品之貴淪胥不竸若夷其高皇皇我祖克有成
B24n0135_p0194a17║規藐焉于茲未知攸敘若蹈焚溺冈不恫心共惟某
B24n0135_p0194a18║德重山林名高當世猗頓失富王公屈尊而化被荊
B24n0135_p0194a19║楚三十年吳人謂楚不宜私我善知識以大方五聘
B24n0135_p0194a20║猶不就天道有待若留師以重徑塢非以徑塢重師
B24n0135_p0194b01║也黽勉蚤夜庶幾作興以藝掩眾眾或不服以德輔
B24n0135_p0194b02║時時可自化故眾自雖紊提綱不煩工不自用從繩
B24n0135_p0194b03║則正視今猶昔道不遠人久佇虛心式瞻至止
B24n0135_p0194b04║東嶼和尚住靈隱行宜政院疏
B24n0135_p0194b05║推誠護教有如金城湯池倡道提綱要若銀山銕壁
B24n0135_p0194b06║我既不忘靈山記莂師其闡揚少室宗風某行介而
B24n0135_p0194b07║和言蕳而要永明之書百卷異曲同工松源之道四
B24n0135_p0194b08║傳一絲九鼎陽烏東[日/(夕*(〡/下))]隂霾解駁天柱中立狂瀾障
B24n0135_p0194b09║回願聞玉應金春以警鯨瘖鼉寂二十四考中書之
B24n0135_p0194b10║貴孰儗清高千五百人知識之尊式瞻光采法輪三
B24n0135_p0194b11║轉
B24n0135_p0194b12║天子萬年
B24n0135_p0194b13║雲外和尚再住天童諸山䟽
B24n0135_p0194b14║大陽傳法立孤猶嬰臼之難辨才出山歸者如岐邠
B24n0135_p0194b15║之眾信知在德不在力孰不有祖而有宗惟茲藐然
B24n0135_p0194b16║是可忍也某氣養沖澹語出渾成胸次廓其町畦高
B24n0135_p0194b17║風激彼貪懦長空一碧煌煌東方之唘明諸峯四圍
B24n0135_p0194b18║凜凜雪山之太白自有神龍呵護不為尺蠖求伸世
B24n0135_p0194b19║路多岐可以南可以北簡書相恤式如玉式如金更
B24n0135_p0194b20║始重盟益敦舊好
B24n0135_p0195a01║瀨翁和尚住淨慈諸山疏
B24n0135_p0195a02║寶掌自五天飛錫爰止中峯永明由冷泉開山復遷
B24n0135_p0195a03║南宕信行道各有其地豈至人居無定方某辯博通
B24n0135_p0195a04║宗材全兼濟眼空一代前無睦州雲門書成萬言自
B24n0135_p0195a05║任器之潛子此行適其時也眾望亦已久如歸歟故
B24n0135_p0195a06║丘我翁之田秋矣瞻彼喬木先人之廬在焉舉其宏
B24n0135_p0195a07║綱脩我隣好
B24n0135_p0195a08║湛堂法師住上竺江湖疏
B24n0135_p0195a09║辯才文捷愚可別其是非四明孤山智莫窺其深淺
B24n0135_p0195a10║故為學在慎乎心術而立言以定其師承某辯折千
B24n0135_p0195a11║人識高前古譯經赴召比較書天祿石渠負笈來㱕
B24n0135_p0195a12║如授業河汾伊洛不有宗門之貴孰旌師法之尊山
B24n0135_p0195a13║之泰華水之黃河已臻其極獸有麒麟鳥有鸑鷟共
B24n0135_p0195a14║覩其祥非惟冠冕諸宗庶以皷吹一代道之行矣其
B24n0135_p0195a15║在茲乎果日出而曉霞升文明先兆玄雲作而時雨
B24n0135_p0195a16║降法施普霑公母謙讓再三吾以賈勇十倍
B24n0135_p0195a17║元叟和尚住徑山杭諸山䟽
B24n0135_p0195a18║匡徒行道列祖宏規道跡深居古德風致惟時止時
B24n0135_p0195a19║行之必當豈或出或處之無心某道重丘山詞欣江
B24n0135_p0195a20║漢潛子折衝百氏確論無私妙喜力詆權臣剛氣不
B24n0135_p0195b01║屈[(厂@((既-旡)-日+口))*頁]問猶懷北𨷂栖遲且愛西丘匪五峯之命有加
B24n0135_p0195b02║而四眾之望顒若千年象教固資眾力扶持一代龍
B24n0135_p0195b03║門合讓老師獨步聯翩同列望拜下塵
B24n0135_p0195b04║竺田和尚住靈隱金陵諸山疏（有序）
B24n0135_p0195b05║至順三年三月前圓通竺田和尚來諸山士庶迎
B24n0135_p0195b06║歸鍾山度夏復請普說示尊其道六月杭人以靈
B24n0135_p0195b07║隱來聘我等雖各懷戀慕而不敢留不以私廢公
B24n0135_p0195b08║也於是相率徃餞之而致詞曰
B24n0135_p0195b09║在宗仁廟莫起訥公於圓通厥後孝宗特召拙菴於
B24n0135_p0195b10║靈隱雖出處各欲行志而抑揚皆足扶宗及觀我師
B24n0135_p0195b11║度越前古聲飛[舟-(白-日)]陛何天竺莫挽其高風名躍金甌
B24n0135_p0195b12║若鷲嶺有待於今日某語空眾妙機透重玄宗姓俱
B24n0135_p0195b13║高與臨濟同出邢氏師資𪧐契喚雪峯萬福曾郎話
B24n0135_p0195b14║行江西三十年增高廬阜幾千仞道闢亍奧與日月
B24n0135_p0195b15║而爭光宗會其元猶河漢而無極方喜金陵之會遽
B24n0135_p0195b16║為錢唐而歸與其領徒勘驗諸方曷若據室大弘法
B24n0135_p0195b17║施南山之南北山之北纘承祖父兄箕裘一乘非一
B24n0135_p0195b18║三乘非三掃空經律論露布如佛出現大眾霑恩
B24n0135_p0195b19║如菴法師住下竺教寺行院疏
B24n0135_p0195b20║奉　綸旨以護教簡自　宸衷擢正士以匡宗探彼
B24n0135_p0196a01║輿論惟激濁揚清之必當庶拔茅連茹而彙征某持
B24n0135_p0196a02║道堅剛宅心虛靜皷吹三藏居然大雅之音粃糠九
B24n0135_p0196a03║流廓爾太虛之量豈久泥解空惠行之故武合思振
B24n0135_p0196a04║唐標隋觀之遺規四眾歡呼敦萬壑之雷動一乘極
B24n0135_p0196a05║倡肆九河之瀾飜夙夜惟寅祈天永命
B24n0135_p0196a06║靈石和尚住淨慈行院疏
B24n0135_p0196a07║永明之道始自天台國師南泉之門獨推趙州古佛
B24n0135_p0196a08║如此耆年𪧐衲不愧古德樷林某大法元龜宗門碩
B24n0135_p0196a09║匠蟠胷五千卷癯然身不勝衣住山六十年允矣囊
B24n0135_p0196a10║無餘蓄亦足勵彼薄俗孰能挽其高風誓將一室之
B24n0135_p0196a11║栖遲奈爾千眾之圍繞倚巖枯木誰知天澤淋漓儗
B24n0135_p0196a12║雪喬松益見歲寒節操惟進退之有禮[(厂@((既-旡)-日+口))*頁]出處之無
B24n0135_p0196a13║恒用我者東周乎豈繫瓜而不食瞿鑠哉是翁也如
B24n0135_p0196a14║據鞍而請行力任單提傾誠三祝
B24n0135_p0196a15║如一溪住寶林行院疏
B24n0135_p0196a16║山華磵水捴是清淨法身處穴魔宮不異兜率內院
B24n0135_p0196a17║以大士深弘願力而吾師尚忍安眠某道德在躬光
B24n0135_p0196a18║華著外理即事事即理日用等空劫無差言[(厂@((既-旡)-日+口))*頁]行行
B24n0135_p0196a19║[(厂@((既-旡)-日+口))*頁]言說法與契經相合痛掃雕𮣛之弊力排奔競之
B24n0135_p0196a20║風荷囊猒閙市紅塵飛錫愛亂雲深處碧梧翠竹鸞
B24n0135_p0196b01║鵠停峙想見高標深山大澤龍蛇所居孰窺神變非
B24n0135_p0196b02║世綱可羈者以禮羅而致之朝取一人暮取一人何
B24n0135_p0196b03║多賢也待以國士報以國士非敢望焉期轉法輪助
B24n0135_p0196b04║宣
B24n0135_p0196b05║聖化
B24n0135_p0196b06║潤玉岡住演福教寺江湖疏
B24n0135_p0196b07║大方廣眾所以傳道比者妄庸襍進而名德愧之徃
B24n0135_p0196b08║徃遯去以為高使後學失所依歸譬之世家外姓爭
B24n0135_p0196b09║立長嫡避讓當取不取與非所取而取者其過一也
B24n0135_p0196b10║若玉岡法師者德重宗門學探玄要會諸家無異同
B24n0135_p0196b11║說水到滄溟演一音非大小乘霆轟蟄戶何自謙抑
B24n0135_p0196b12║以咈輿情况丞相之銓衡至公而使者之疏幣交委
B24n0135_p0196b13║時當像季願見優曇一華日用常行捴是般舟三昧
B24n0135_p0196b14║幸回象步以尉鷗盟
B24n0135_p0196b15║璨無瑕住上虞南塔杭諸山疏
B24n0135_p0196b16║清凉譯經豈羨金印如斗通玄造論親宣王偈貫華
B24n0135_p0196b17║不圖像教千年復聞同別二教某綱羅百氏胸次九
B24n0135_p0196b18║流詞嚴周誥殷盤韻勝杭標越徹名實不謬一洗銕
B24n0135_p0196b19║爐步志之嘲體用全彰何待金子師章之喻即長水
B24n0135_p0196b20║見琅瑘悟處如圭峯出荷澤源流祖子孫三代機緣
B24n0135_p0197a01║塔上風鈴解語漸頓圓一音演說堂前露柱交參的
B24n0135_p0197a02║赴來機相逢勍敵
B24n0135_p0197a03║秀枯木住四明大慈寺諸山疏
B24n0135_p0197a04║昔而翁𨚫中峯之聘聲震怒雷使藂林知師法之尊
B24n0135_p0197a05║重增九鼎宜乎仁者之有後孰謂天道而無知某墮
B24n0135_p0197a06║地驊騮故家龍象耿光𦦨𦦨寒巖回枯木之春有陣
B24n0135_p0197a07║堂堂天柱障東南之險久嚮橫行於海上不若歸來
B24n0135_p0197a08║兮山中於是伐鼓考鐘于以過家上塚妙嚴季子相
B24n0135_p0197a09║傳天上麒麟丞相祠堂忍見草間翁仲異一語以警
B24n0135_p0197a10║大夢庶茲行式尉群情辯河瀾翻若決懸水千尺慈
B24n0135_p0197a11║雲天覆何止廣廈萬間大整頹綱交脩鄰好
B24n0135_p0197a12║存古鏡住象山太平寺行院疏
B24n0135_p0197a13║人之貴在聞道聞道在明性而佛之言性大而要故
B24n0135_p0197a14║學佛之徒蕃亍海內大方居眾常千百人而難於擇
B24n0135_p0197a15║師吾以三名定公選防妍弊也行之期年似有成効
B24n0135_p0197a16║比諸山舉至古鏡存公詢之輿論名謂得人妙用無
B24n0135_p0197a17║方流傳有自風生王塵發揚少室真機影落銀河親
B24n0135_p0197a18║見廬山面目茲焉出世所賴提綱九鼎而懸一𮈔凜
B24n0135_p0197a19║乎重寄朽索之馭六馬慎爾脩途期昌乃宗勿負所
B24n0135_p0197a20║望
B24n0135_p0197b01║蘭首座住祇園寺杭諸山疏
B24n0135_p0197b02║藂林秋晚方嗟祇樹彫零教苑春生誰識襍華富貴
B24n0135_p0197b03║盡說氣空餘子願聞辯折諸師某律合黃鐘唱高白
B24n0135_p0197b04║雪理無礙事無礙立處全真心亦如境亦如現行三
B24n0135_p0197b05║昧彈指開毘盧樓閣分身見帝綱山河只今特地開
B24n0135_p0197b06║堂曲為群生出世支遁所交方外負笈以從德雲不
B24n0135_p0197b07║下妙高別峯相見
B24n0135_p0197b08║圓方外住義興善權杭諸山疏（𨷺中為人所先行院改正再住）
B24n0135_p0197b09║同心以濟理必順而入從去物復還事有難而天幸
B24n0135_p0197b10║信行止係於定數而得失出乎無心某介石匪移懷
B24n0135_p0197b11║瑾弗售甞早游於方外况妙叶於機先抉驪龍而得
B24n0135_p0197b12║珠非遭其睡射白頟而沒羽所貴不疑與其道播江
B24n0135_p0197b13║湖孰若化行閭里提振綱宗傳付法藏三生善卷山
B24n0135_p0197b14║中重來何晚一舸洞庭波上願見無由明月一方同
B24n0135_p0197b15║風千里
B24n0135_p0197b16║演福首座凱南叟住車塘廣福教寺諸山疏
B24n0135_p0197b17║明珠歷掌照無遯形洪鐘在縣扣斯善應惟茲一代
B24n0135_p0197b18║時教咸觀四眾機宜所貴為人是名出世某行方而
B24n0135_p0197b19║粹貌瘠而腴語非教嚜非禪語默不及止即定觀即
B24n0135_p0197b20║慧止觀兼資當如跡混泥塗何得目視霄漢南竺山
B24n0135_p0198a01║中風致與子難忘芙蓉洲上因緣待人重舉皷勇士
B24n0135_p0198a02║氣鼎重宗盟
B24n0135_p0198a03║凱南叟住廣福三宗江湖疏
B24n0135_p0198a04║考室以除風雨作輿而思長途致其用也達人應世
B24n0135_p0198a05║寧不其然匪伊獨善貴在同波汩彼昏昏吾寧濯濯
B24n0135_p0198a06║徇物多方其歸一轍聿觀先德鮮不劬躬惟我南叟
B24n0135_p0198a07║講師寂而恒用辯而恒默夫教始西土裔流中夏乃
B24n0135_p0198a08║判三宗而未始異也若師行律而心禪而匡徒教庠
B24n0135_p0198a09║者皆跡耳盍將會其大同焉何茲江濆一寺蕞爾夸
B24n0135_p0198a10║繫而三宗之士睠睠景從迫之就道尊師道也噫道
B24n0135_p0198a11║德之貴山林之榮尚矣奚以位之崇庳足為蔕芥惟
B24n0135_p0198a12║上承先宗之寄下以尉塞群望而尚克光于祖庭
B24n0135_p0198a13║大慈暢文溪住象山蓬萊杭州諸山山門二疏
B24n0135_p0198a14║屋老青山夢斷吳雲楚水舟成白日人登方丈蓬萊
B24n0135_p0198a15║颷御冷然風流藉甚某淵才泉湧肆辯雲興神交有
B24n0135_p0198a16║曾郎奯公議論得器之潛予偃皷奪旌深入老拳毒
B24n0135_p0198a17║手相當得士如一角麟徒能驚俗舉世皆水潦鶴誰
B24n0135_p0198a18║為識真以人事料人難知我希則我貴四海獨徃買
B24n0135_p0198a19║絲繡作平原君諸公齊盟鴆人豈有羊叔子
B24n0135_p0198a20║道行四方有圓悟之返蜀名高當代而雪峯亦㱕閩
B24n0135_p0198b01║當如匹夫為百世師孰謂我邦無善知識曇華易見
B24n0135_p0198b02║晝錦非榮某智得無師語空眾妙不解荅話只識病
B24n0135_p0198b03║以我為隱乎及夫見面比聞名過入也遠矣老師避
B24n0135_p0198b04║席弟子成行非蘄化北溟之鵾盖難隱南山之豹溪
B24n0135_p0198b05║邊茅屋無端菜葉隨流海上神山乘此清風歸去頎
B24n0135_p0198b06║誠法誨屬耳跫音
B24n0135_p0198b07║義首座住四明妙智諸山疏
B24n0135_p0198b08║湛盧之劒必清水淬其鋒輪囷之材須大廈展其用
B24n0135_p0198b09║故士之守窮不變信道亦待時而行某有陣堂堂逼
B24n0135_p0198b10║人咄咄脫皮膚獨得真實從源委始涉波瀾還國師
B24n0135_p0198b11║犀牛兒氣劘深壘會百丈下堂句貧無卓錐十年古
B24n0135_p0198b12║寺間房一曲陽春白雪物有所待時豈偶然肇置仁
B24n0135_p0198b13║祠乃一代風流宰相聯芳禪苑皆君家阿大中郎幸
B24n0135_p0198b14║依輔車相與軒輊要使楚材晉用何慚盧後楊前伯
B24n0135_p0198b15║吹𡎖仲吹箎同心以濟南有箕北有斗矯首相望
B24n0135_p0198b16║進銕壁住婺州天寧江湖疏
B24n0135_p0198b17║舉世濫真郢書𥁞為燕說登賢繼席蕭規正要曹隨
B24n0135_p0198b18║非惟得楚人之弓乃合返趙城之壁某持衡常正縣
B24n0135_p0198b19║鏡不痕眾推出世為人奚事領徒行脚藥汞銀鍛即
B24n0135_p0198b20║流去正隨計中塗毒鼓聞者喪身方迎全歒善藏無
B24n0135_p0199a01║跡妙用隨機駿奔四海象龍不阻雙溪鷗鷺乘下澤
B24n0135_p0199a02║車御欵叚馬小試周旋挹浮丘袂拍洪厓肩相從上
B24n0135_p0199a03║下
B24n0135_p0199a04║永羅源住溫州淨社諸山疏
B24n0135_p0199a05║悅公識老素於隣房稽䫙稱服靈樹待韶陽於嶺表
B24n0135_p0199a06║虗左以迎由來四海龍門稱此舟山鳳羽某剛貞玉
B24n0135_p0199a07║雪叱咤風霆煨蘆菔換得禪八珍爭富觸茶瓢解荅
B24n0135_p0199a08║話白刃無前天機貴得於自然夫子非拙於用大巨
B24n0135_p0199a09║緇五十犗寧汞涸轍鮒魚蟠桃三千年不作褪華杏
B24n0135_p0199a10║子時乎難得而易失道在致之而力行妙嚴有季子
B24n0135_p0199a11║起家人嗟其晚東海招諸賢𦀽社天作其逢期底千
B24n0135_p0199a12║成[母-(、/、)+〡]渝斯好
B24n0135_p0199a13║當湖新建福源寺請林平山開山杭諸山疏
B24n0135_p0199a14║厓立絕俗士以隘而致譏凡合毀方物有汙而召辱
B24n0135_p0199a15║犀象雖真寡於實用巫醫有道惡其小成故非正無
B24n0135_p0199a16║以守中非圓無以應外某孤雲無滯介石匪移訪道
B24n0135_p0199a17║西峯猶清凉初識地藏說法仰嶠如寂子夢到天宮
B24n0135_p0199a18║能舉話接來機可隨處立宗[上/月]安禪古寺以斷薪續
B24n0135_p0199a19║折牀臥聽鄰鐘負栲栳入閙市矧茲山有東湖之勝
B24n0135_p0199a20║而長者為北道之賢樓觀[帚-巾+車]飛象龍蹴踏作天平而
B24n0135_p0199b01║主柴石道契忠宣闢半山以居雲菴論頎分甫庶幾
B24n0135_p0199b02║無愧乃亦有光
B24n0135_p0199b03║恍亡號住普福教寺諸山疏
B24n0135_p0199b04║𤓰瓞綿綿肇跡天台之裔棣蕚韡韡相輝靈竺之間
B24n0135_p0199b05║尚其智者一宗不墜佛光三世某材堪治劇學有指
B24n0135_p0199b06║歸大小部非篆刻雕虫運甓在外異同說無堅石白
B24n0135_p0199b07║馬立的𣱵中側傾四座之河縣佇戒群仙之風御鳳
B24n0135_p0199b08║翔千仞眷[舟-(白-日)]丘之可忘鶴鳴九皐覽芝阜而來下爰
B24n0135_p0199b09║求鄰好尚徵載書
B24n0135_p0199b10║竺源和尚住崑山薦嚴杭諸山疏
B24n0135_p0199b11║宗倡之濫久矣迨此菴出如朱絃獨奏滛哇俱癈是
B24n0135_p0199b12║有功輔教者也雖嗣其世班班而無以廣席居之吾
B24n0135_p0199b13║儕無愧乎某游刃重玄粹英眾妙匪極于奧益善其
B24n0135_p0199b14║機弘道三十年猶河潤雨施自浮山得旨還已遯跡
B24n0135_p0199b15║第化止鄉閭而未浹其東西州也惟茲東禪代有耆
B24n0135_p0199b16║德毋曰淹寓庶乃序遷夫身之詘信道之隆汙系之
B24n0135_p0199b17║尚言不若自信致知猶能力行用執蕳以告誠浮于
B24n0135_p0199b18║禮無溢其辭
B24n0135_p0199b19║菩提寺孫公住上虞資聖寺杭諸山疏
B24n0135_p0199b20║昔波離之創律遠取諸物近取諸身迨真悟之起宗
B24n0135_p0200a01║周放中規折旋中矩欲會殊而歸正寧枉道以從人
B24n0135_p0200a02║某辯折錙銖學包同異制有常度嚴如法家者流事
B24n0135_p0200a03║豈空言聞諸副墨之子克明授受益善師承至公不
B24n0135_p0200a04║避親嫌大用寧存化跡東游禹穴舊時石室烟雲西
B24n0135_p0200a05║望蘇提珍重王[大/(中-〡+(皿-ㄇ))]風月非旅進而旅退惟一弛而一
B24n0135_p0200a06║張欲上坡先下坡少迁修步我北海君南海尚接嗣
B24n0135_p0200a07║音
B24n0135_p0200a08║範準堂住台州法輪諸山疏
B24n0135_p0200a09║虎丘直下諸師孰承重寄閩海素稱多士所望當仁
B24n0135_p0200a10║古今人物不殊藂林典禮有在某正氣無撓一節不
B24n0135_p0200a11║移玄解徹乎法源機動渾然天造早入圓應之室氣
B24n0135_p0200a12║食萬牛晚登佛智之門敵驚脫兔十載屏隂之榻諸
B24n0135_p0200a13║方席上之珍玉立清標如眾峯之繞天柱瀾翻肆辯
B24n0135_p0200a14║若萬波之歸滄溟雖公論係乎此行而吾黨惜其遠
B24n0135_p0200a15║去明日千里若人兮舟丘赤城落葉空山知音者陽
B24n0135_p0200a16║春白雪尚煩書疏以固宗盟
B24n0135_p0200a17║靈一源住鳳山資福寺杭諸山疏
B24n0135_p0200a18║丞相銓衡至公藂林且評有在而法道非古人物幾
B24n0135_p0200a19║何聯舉三名每愧薰蕕之同器幸中一善始別玉石
B24n0135_p0200a20║之殊科故詢眾之言常多異辭獨公之出大尉同志
B24n0135_p0200b01║某學臻先哲德重宗門惟卓識之不群矧師承之有
B24n0135_p0200b02║自凌霄峯頂如帝釋六欲天獨尊薜荔樁頭見蟠桃
B24n0135_p0200b03║三千年一實[(厂@((既-旡)-日+口))*頁]象阜之高風莫挽豈禺泉之芳澤無
B24n0135_p0200b04║窮和王忠不謀身九原可作破菴位弗稱德五世其
B24n0135_p0200b05║昌從此入室外堂于以考鐘代皷鳳皇鳴矣梧桐生
B24n0135_p0200b06║矣式歌招隱以同歸曉狷驚兮蕙帳空兮雖欲移文
B24n0135_p0200b07║而安敢
B24n0135_p0200b08║有子有住本覺寺杭諸山疏
B24n0135_p0200b09║眷昔天然之門惟一翁不展其用有若破菴之後待
B24n0135_p0200b10║無準以起其宗揆之人事則一弛一張求諸天道則
B24n0135_p0200b11║有施有報故我之屬望不淺而公之責任非輕某機
B24n0135_p0200b12║如轉凡偈成翻水從分座中川風月已眼空四海象
B24n0135_p0200b13║龍雖云永嘉城中衣錦行晝未若蓮華峯下萬衲趨
B24n0135_p0200b14║風譬歷嶮巇以至坦途去其枝葉而存真實詞源袞
B24n0135_p0200b15║袞家法得楊岐黃龍筆勢翩翩承詔入鴻臚白馬自
B24n0135_p0200b16║爾鶚書之爭聘豈為鵷湖而來歸瞻彼南山願繼前
B24n0135_p0200b17║人之芳躅會亍擕李敢招諸君而莅盟
B24n0135_p0200b18║王藍田住栖賢寺杭諸山疏
B24n0135_p0200b19║樷林之盛稱江西固多耆𪧐廬山之勝甲天下况是
B24n0135_p0200b20║名藍相望斗牛之間尚阻龍象之會某唱高白雪嚮
B24n0135_p0201a01║絕黃鐘嚙齒穿齦喚睦州老擔板漢直鈎無餌笑長
B24n0135_p0201a02║汀子掣風顛起先師已墜宗綱與古德有大緣契嶄
B24n0135_p0201a03║嶄五老潛奔壑中之雷爛爛重瞳想見巖下之電外
B24n0135_p0201a04║其堂而入其室在則人而亡則書遺德未忘猶九鼎
B24n0135_p0201a05║之在雒吾子是賴若五山之戴鼇用輯同盟敢忘舊
B24n0135_p0201a06║好
B24n0135_p0201a07║竺田住圓通杭諸山疏
B24n0135_p0201a08║諸師百氏各以所學相授受皆有常度獨禪者以見
B24n0135_p0201a09║性為宗不假於物貴自得之然師之教人性不自顯
B24n0135_p0201a10║則資之言有能言以發其性之妙者為尤難也惟我
B24n0135_p0201a11║竺田禪師幽探理窟深契道真機迅奔雷辯傾河漢
B24n0135_p0201a12║真吾道之木鐸宗門之禦侮吁自南嶽大寂而下倡
B24n0135_p0201a13║道盛於江西逮宋末年始表大方於二淛今茲猶以
B24n0135_p0201a14║得名師為重雖廬山之勝聞于天下圓通又山中望
B24n0135_p0201a15║剎而吳越之人咸謂不宜久淹我師德人垂化無遠
B24n0135_p0201a16║邇豈獨私於鄉閭哉眷眷景慕尚遲來歸惟目送學
B24n0135_p0201a17║者裏糧西上思飡法味神想飛越緝詞脩好尚愧不
B24n0135_p0201a18║文
B24n0135_p0201a19║楓橋泰天與遷龍興天寧杭諸山疏
B24n0135_p0201a20║潛子著書不羨紫衣之貴萬回歸里寧為錦袍之榮
B24n0135_p0201b01║盖其有功宗門所以示旌吾道矧茲外護益用褒賢
B24n0135_p0201b02║至若天𡧃禪師纂述百家何翅汙牛充棟追還太古
B24n0135_p0201b03║寧須剖斗折衡山林共仰於清風緇素久聞於道譽
B24n0135_p0201b04║姑蘓城外寒山寺正好題詩徐孺宅前湖水東誰歟
B24n0135_p0201b05║招隱千里而歸當遂予志一飯必祝思報　國恩
B24n0135_p0201b06║瑛石室住昌國州隆教寺杭諸山疏
B24n0135_p0201b07║五百世神山開天機莫測三千歲蟠桃熟時至自然
B24n0135_p0201b08║慈明住山非偶欲之白雲出世不為早也某氣貫金
B24n0135_p0201b09║石行通神明學去浮辭密窺潛子之室文成實錄無
B24n0135_p0201b10║愧道公之孫既得兔以忘[罩-卓+帝]若過𨵿而棹臂共詐吳
B24n0135_p0201b11║中獨步何如海上橫行餘子爭先不如一士之諤諤
B24n0135_p0201b12║尺書脩好能傳千里之忞忞尚念吾宗克昌末運
B24n0135_p0201b13║徑山首座照了堂住龍興旌忠杭諸山疏
B24n0135_p0201b14║恭審了堂禪師膺行宣政院公選住持龍興旌忠
B24n0135_p0201b15║禪寺咸謂禪師道在四方喜其出世而惜其遠去
B24n0135_p0201b16║作疏以寫繾綣云
B24n0135_p0201b17║故家喬木有南渡忠臣之祠舟嶂白雲惟西山亮公
B24n0135_p0201b18║之隱信東南之絁勝與衡廬而爭高某襟度淵憕儀
B24n0135_p0201b19║形山立鞭笞龍象橫揮三尺黑蚢噫欠風雲驚落千
B24n0135_p0201b20║尋雪瀑式副先師之望豈為故鄉之榮生此寧馨兒
B24n0135_p0202a01║不减偽山之有寂子奪我善知識其如吳人之思本
B24n0135_p0202a02║公固知一衲隨緣奈爾諸方爭聘凌霄千七百眾躡
B24n0135_p0202a03║屩以從江西八十四人望塵而拜尚馮尺素以寫永
B24n0135_p0202a04║懷
B24n0135_p0202a05║了堂住旌忠山門疏
B24n0135_p0202a06║除道以迎喜有神物護舟航而至下車而揖寧無邦
B24n0135_p0202a07║君負弩失前驅豈惟閭里之榮寔係藂林之重其顯
B24n0135_p0202a08║譽藉甚高風凜然疑超萬卷重來道契隰州古佛得
B24n0135_p0202a09║馬簸箕用處機挫一國之師若孤鶴鳴于九皐而老
B24n0135_p0202a10║驥志在千里將為大雲以雨六合可使德原而高五
B24n0135_p0202a11║峯鳥有鳳獸有麟共瞻儀表山為礪何為𭘧益固宗盟
B24n0135_p0202a12║淨慈首座古鏡堂住天目大覺
B24n0135_p0202a13║文正請古公開堂藂林增重九峯為大覺作疏華袞
B24n0135_p0202a14║非榮惟茲寺之肇興與嘉名而適合某化機密運妙
B24n0135_p0202a15║[堊*斤]無痕藏天壤於一笻瀉波瀾於千偈間房古寺儼
B24n0135_p0202a16║陳尊𪧐之風規得座披衣奪王老師之機用燕爵豈
B24n0135_p0202a17║知鴻鵠駑駘空羨驊騮誦佛語傳佛心名實相稱出
B24n0135_p0202a18║天台入天目人境俱奇遐想高標願聞極倡
B24n0135_p0202a19║穎中山住天平杭諸山疏
B24n0135_p0202a20║平江天平寺乃宋宰相范忠宣公繼其父文正公
B24n0135_p0202b01║之志依祖塚義莊之間創仁祠請於朝賜雒曰天
B24n0135_p0202b02║平白雲禪寺東坡蘓公薦浮山遠公開山近時得
B24n0135_p0202b03║古林斷江無言諸老相繼住持而大方莫與杭衡
B24n0135_p0202b04║矣比者虛席數載行宣政院公選徑山寺書記中
B24n0135_p0202b05║山穎公出世補處眾謂自公舉道癈所至妄庸竊
B24n0135_p0202b06║據獨天平得不污辱喜中山之出為得其所作疏
B24n0135_p0202b07║以慶
B24n0135_p0202b08║白雲孤飛想見此老之志九原可作願從斯人之游
B24n0135_p0202b09║眷茲泉石肇創仁祠至今草木猶存遺愛蔚為望剎
B24n0135_p0202b10║代有名流某慧朗親[歹*系]圓鑑嫡嗣得之語默不及用
B24n0135_p0202b11║之文采全彰垂三語立三𨵿如見西河師子擬九流
B24n0135_p0202b12║作九𭘧不減紫石野人諸君收斂波瀾避子出一頭
B24n0135_p0202b13║地譬之武事何翅十萬甲兵展也大成復見三千禮
B24n0135_p0202b14║樂當慎此舉毋負遠期
B24n0135_p0202b15║瑞少曇住光嚴行院疏
B24n0135_p0202b16║履狶而知瘠肥是為良賈解牛而至旨綮始曰善庖
B24n0135_p0202b17║故為政必先求賢而綱宗所以弘道某行無畦町志
B24n0135_p0202b18║不磷緇籌室先登及見永明全盛龍門獨步其如妙
B24n0135_p0202b19║喜南遷與其傲睨太白之顛孰若尚羊西丘之上疑
B24n0135_p0202b20║塵一榻儼如千眾之臨盖頭把茅自作萬間之庇期
B24n0135_p0203a01║光法運仰祝
B24n0135_p0203a02║帝齡
B24n0135_p0203a03║唯一巖住安吉常樂院疏
B24n0135_p0203a04║切謂古之有道人皆師之不聞有住持也自百丈立
B24n0135_p0203a05║藂林師道益尊制度大𬾨下迨末流黨竸勢奪而傳
B24n0135_p0203a06║道為虛文矣猶時得一人焉當其名位則學者顒顒
B24n0135_p0203a07║然望之吁善人之不多見也有若一巖禪師久著道
B24n0135_p0203a08║譽雅有典刑堅臥一室訖若雲峯而湖之諸山以安
B24n0135_p0203a09║吉常樂院延居之具呈行宣政院劄下敦請開堂學
B24n0135_p0203a10║者尚謂蕞爾之寺不足以屈高風有揚於眾曰風穴
B24n0135_p0203a11║單丁草屋藥山三篾束腰皆任宗門九鼎之奇彼非
B24n0135_p0203a12║其人則萬間之廣猶傭居也千眾之多猶閧市也又
B24n0135_p0203a13║孰得而有之所存在我何羨何人於是相率具疏排
B24n0135_p0203a14║闥以請伏望垂慈俯徇眾望
B24n0135_p0203a15║報國寧晉翁住天封諸山疏
B24n0135_p0203a16║骨挫入錢唐濯足蓬萊清淺高菴居華頂矯首龍象
B24n0135_p0203a17║駿奔藂林以去留為重輕法道以行藏占盛替某河
B24n0135_p0203a18║漢無極山嶽不騫絕類督黃牙翁何曾用黑豆法八
B24n0135_p0203a19║九雲夢曾不芥蔕君其過之四百甲子尚辱泥塗予
B24n0135_p0203a20║之咎也天將佚之以老山亦與之俱高以一身當三
B24n0135_p0203b01║千式承重寄行百里半九十方戒長途傾倒平生想
B24n0135_p0203b02║見風采
B24n0135_p0203b03║能仁逸日休住保寧諸山疏
B24n0135_p0203b04║養花如養賢少日已稱才絁學書兼學劒白頭空有
B24n0135_p0203b05║藝成可無儋石之儲幸鬻千金之帚某飛鳶擢秀威
B24n0135_p0203b06║鳳來儀南有雪峯北有趙州接踵可追大父大兒文
B24n0135_p0203b07║舉小兒德祖聯裾况得二難風生翠嶺之曾臺月出
B24n0135_p0203b08║青溪之九曲嘯歌荅響來徃風流舞鰌鱔而號狐狸
B24n0135_p0203b09║其技有盡侶魚蝦而友麋鹿與物無疵願孫先登未
B24n0135_p0203b10║容虛左
B24n0135_p0203b11║周南翁住集慶能仁捴管府疏
B24n0135_p0203b12║法無取舍用貴臨機時有循環心存應物故明珠不
B24n0135_p0203b13║避濁水而達士寧守一隅某一節自高纖塵不立人
B24n0135_p0203b14║物眇然式瞻儀軌藂林徃矣幸有典刑俯徇迷情尉
B24n0135_p0203b15║茲傾企
B24n0135_p0203b16║蕪湖吉祥香東陵住清凉江湖疏
B24n0135_p0203b17║佛法過新羅無復故家龍象風流出江左爭看墮地
B24n0135_p0203b18║驊騮眾山居頂者尊中峯五世始大某懷瑾弗售韜
B24n0135_p0203b19║光愈明胸次隘亍八荒江山有此姑孰愛黃太史家
B24n0135_p0203b20║無甔石我輩同流笑廖胡子智如滑稽先師語拙眾
B24n0135_p0204a01║皆輕家雞愛野雉吾獨從赤豹驅文狸長城有虎踞
B24n0135_p0204a02║龍蟠今日政須勍敵諸郎若牛繼馬後此行不可清
B24n0135_p0204a03║談高歌白雲在天眾望晴月生嶺右𡒩鞬左鞭弭以
B24n0135_p0204a04║與周旋我戴笠君乘車毋忘上下
B24n0135_p0204a05║淵萬宗住龍山山門疏
B24n0135_p0204a06║水平而器取則理之至公霜降而鐘始鳴氣之相感
B24n0135_p0204a07║孰云人欲克合天時某早化龍門親探虎穴虛橫榻
B24n0135_p0204a08║以迎潛子突不暇黔著間房而處南堂酒無深巷信
B24n0135_p0204a09║山川之有待或禮樂其可興范則冠蟬有緌資以為
B24n0135_p0204a10║用牛服重馬追遠戾之則乖勝幢來歸考鐘胥慶
B24n0135_p0204a11║古林住江心行宣政院疏
B24n0135_p0204a12║學者求師眾星仰維北之斗宗門得士迷途逢指南
B24n0135_p0204a13║之車所任非輕孰圖其弊某機先脫穎語外無玄大
B24n0135_p0204a14║鵬展翅九霄神駒墮地千里經歸藏禪歸海於我何
B24n0135_p0204a15║加統有宗會有元使物自化不圖松源西丘之道復
B24n0135_p0204a16║行全吳東楚之間既能率彼殊方獨不念其故里曹
B24n0135_p0204a17║溪只一𪧐覺孰先焉孰後焉中川為萬𣲖宗或源也
B24n0135_p0204a18║或委也幸作興其法社庶無負於
B24n0135_p0204a19║聖朝
B24n0135_p0204a20║愚如菴住仰山行宣政院疏
B24n0135_p0204b01║[几@(、/、)]注巧而金注[民/月]重外惑內割刀用而鸞刀貴返古
B24n0135_p0204b02║還淳以無心物自應之以有德人所慕也某圓照嫡
B24n0135_p0204b03║裔惠朗克家豫章真不世材青氊本吾家物貝多重
B24n0135_p0204b04║讀無古今唐梵之殊舊夢再圓見兄弟父子之盛自
B24n0135_p0204b05║昔江西法窟豈無海內名流夷之清惠之和庶曰兼
B24n0135_p0204b06║善器惟新入惟舊方見老成幸副輿情敢忘外護
B24n0135_p0204b07║恩斷江住開元行院疏
B24n0135_p0204b08║作新為政如弊弦解而更張遴選得人若利刃游乎
B24n0135_p0204b09║旨綮可以礪世磨鈍亦曰激濁揚清某雲漢光華冰
B24n0135_p0204b10║雪肺腑此菴家世有二難接武吳中古德風規比三
B24n0135_p0204b11║一同時越上庶幾投枕而起寧無擊鉢而歌才名四
B24n0135_p0204b12║十年深愧相知之晚文字五千卷願聞一語之玄仰
B24n0135_p0204b13║荅　鴻休丕承　景命
B24n0135_p0204b14║誠古心住仰山杭諸山疏
B24n0135_p0204b15║茲以行宣政院疏請前智者古心誠公住持江西
B24n0135_p0204b16║仰山禪寺法道得人緝詞奉賀
B24n0135_p0204b17║魔說肆行孰謂法城之固眾生可度誰憐苦海之深
B24n0135_p0204b18║故扶顛持危必求宗匠而極迷援溺不倦慈航或遯
B24n0135_p0204b19║跡不以為高倘徇緣未能免俗進退有禮出處無恒
B24n0135_p0204b20║某早歷西江新承大仰撫龕而慟如月菴傳開福之
B24n0135_p0205a01║衣展像如生非投子受大陽之履三十年後不妨疑
B24n0135_p0205a02║著百萬眾前豈可欺哉此行不為鄉情要决未了公
B24n0135_p0205a03║案拭目盛舉有光齊盟潯陽向上不通潮空煩延佇
B24n0135_p0205a04║凌霄峯頭挹南嶽尚接嗣音
B24n0135_p0205a05║悅南楚住妙果
B24n0135_p0205a06║繄昔我祖肇置宏規惠我後之人尚克繼之拾掇墜
B24n0135_p0205a07║緒亦曰殆哉矧聞綱宗解紐黨竸胥讒判大道為溝
B24n0135_p0205a08║塹倚筆舌相捍禦甚無謂也某學博通宗材全兼濟
B24n0135_p0205a09║堪承重寄允𭜴人謀天之生材必需其用又士有為
B24n0135_p0205a10║何恤於勤幸速光賁勿循撝謙
B24n0135_p0205a11║○○○住顯慈杭諸山疏（私村曰此何人哉偶忘名乎字漫滅乎）
B24n0135_p0205a12║淳熙執政有遺愛於桐鄉諾菴老禪爰開基於祗樹
B24n0135_p0205a13║故今茲蔚為望剎惟繼者代不乏賢某入廬嶽種白
B24n0135_p0205a14║蓮想見風采從梵僧談貝葉不改唐言非求肖子車
B24n0135_p0205a15║之猳耻虗寵懿公之鶴耽源得體溈山得用較寂子
B24n0135_p0205a16║猶涉兩岐三聖太孤大覺太奢惟興化果於獨斷偉
B24n0135_p0205a17║哉義讓可變攘搶取一人拔其尤彈冠胥慶行百里
B24n0135_p0205a18║自此始膏車相從
B24n0135_p0205a19║仙竺堂住興善諸山疏
B24n0135_p0205a20║翠駁追風須造父王良之御龍光射斗必于將莫耶
B24n0135_p0205b01║之精故藏諸用而顯諸仁欲善其事必利其器某久
B24n0135_p0205b02║稱過量克荷此宗多智如遠錄公應機合轍豁達似
B24n0135_p0205b03║端師子與世同波惟思援手以出泥塗豈曰衣錦而
B24n0135_p0205b04║耀閭里滄海遠連地脉寒巖忽散天華少佇盤旋自
B24n0135_p0205b05║擬栖梧之鳳未能造請空慚遶屋之鳥尚挹玄風如
B24n0135_p0205b06║▆法味
B24n0135_p0205b07║來竺源住翠巖行宣政院疏
B24n0135_p0205b08║名山大川久嚮江西法窟耆師𪧐德能𪪺濟北正宗
B24n0135_p0205b09║荷負匪輕擇賢惟謹某透三𨵿語悟劈箭機笑大寧
B24n0135_p0205b10║唑舩頭點胸自許喚睦州擔片板直視無前藂林已
B24n0135_p0205b11║播嘉聲四海願聞絁倡焚迦葉衣碎維摩座方稱全
B24n0135_p0205b12║提挹浮丘袂拍洪厓肩更看獨步廣宣玄化仰荅
B24n0135_p0205b13║聖恩
B24n0135_p0205b14║鄹東山住江隂悟空行宣政院疏
B24n0135_p0205b15║風雨震凌安得萬間廣廈河流奔潰孰為千里長堤
B24n0135_p0205b16║故我授命而綱宗俾爾擇師而唱道其亹亹高論落
B24n0135_p0205b17║落玄機五髻峯頭知子得其三昧矣靈山會上謂吾
B24n0135_p0205b18║曾轉法輪耶四眾久仰提綱諸天亦為推轂舟山繞
B24n0135_p0205b19║座春生錦步障中優鉢吹香天近旃檀塔表法說眾
B24n0135_p0205b20║中第一嵩呼萬歲者三
B24n0135_p0206a01║明雪窓住圓覺江湖疏
B24n0135_p0206a02║佛印據座以迎僧統特彰佛法之尊雲菴踵門而見
B24n0135_p0206a03║舒王發明圓覺之義千載高風未泯一時此話重行
B24n0135_p0206a04║某逸思颷馳玄機電擊陶埏萬類回筆下之陽春糠
B24n0135_p0206a05║粃九流洞胸中之水鏡願睹曇華現瑞何妨鈯斧住
B24n0135_p0206a06║山譬若永嘉一𪧐而歸不減神光三拜而起燕山雪
B24n0135_p0206a07║華大如席馬駿空群江南野水碧於天鷗間似我相
B24n0135_p0206a08║期歲晚毋負平生
B24n0135_p0206a09║定空山住瑞光
B24n0135_p0206a10║懷哉祖庭曾容五百龍象至今窣堵如覩萬丈虹蜺
B24n0135_p0206a11║當有變葉優曇重現五濁惡世某羙玉醞藉神珠渾
B24n0135_p0206a12║圓華雨飄空久住雙峩峯下法雷震地更看瑞相堂
B24n0135_p0206a13║前况義足以感人而才長於應變故茲盛舉僉曰當
B24n0135_p0206a14║仁土山焦而金石流願沾沛澤洞庭波兮木葉下吾
B24n0135_p0206a15║欲問津
B24n0135_p0206a16║觀遠山住四明佛巖江湖疏
B24n0135_p0206a17║駿骨市千金貴得驊騮之至舟鳳引九子如矜羽翮
B24n0135_p0206a18║之新方嗟作者篾然此舉過人遠甚某操履有素應
B24n0135_p0206a19║用無方入室橫趨犀牛兒不妨話墮逢人則出睡虎
B24n0135_p0206a20║子終有醒時松風奏萬壑笙竽華雨被三巖錦繡歡
B24n0135_p0206b01║傳明社光耀里閭起遺佚於海濱莫酬素願想高標
B24n0135_p0206b02║於霞上足尉同盟
B24n0135_p0206b03║宣無言住鳳山資福行院疏
B24n0135_p0206b04║佛祖正續不是無禪只是無師銓衡至公若能選官
B24n0135_p0206b05║必能選佛故茲禺泉之虛席博求四海之名流某師
B24n0135_p0206b06║承有宗辨說無礙挺挺七閩之秀堂堂萬夫之雄毳
B24n0135_p0206b07║衲來歸已見眾水赴壑白雲高臥不羨群飛剌天的
B24n0135_p0206b08║為破菴之孫力弘臨濟之道鳳翔千仞覽德輝而下
B24n0135_p0206b09║之鯤化南溟搏扶搖而上者繄我外護亦用有光
B24n0135_p0206b10║如一溪住淅江萬壽江湖疏
B24n0135_p0206b11║金剛寶劒孰敢嬰鋒佛祖鉗鎚誰窺妙密曠古獨步
B24n0135_p0206b12║舉世罕逢某一代典刑諸方標格道菴堅欲絕世亦
B24n0135_p0206b13║循時宜妙喜誓不住山終從眾望我既恊心削牘公
B24n0135_p0206b14║何高枕閉𨵿鷗鷺湖邊不阻南山携手魚龍江上相
B24n0135_p0206b15║期東海觀瀾混跡塵囂光輝我輩
B24n0135_p0206b16║[(留-田)-刀+ㄗ]無文住高亭
B24n0135_p0206b17║善材之參德雲別峯相見大覺之慕晉水航海而來
B24n0135_p0206b18║然弘法必待其人亦○師求於弟子匪曰徃教貴要
B24n0135_p0206b19║垂慈某化洽三吳學該百氏守道以默何資具葉之
B24n0135_p0206b20║煩縱辯不窮爰得襍華之富睠茲高亭之勝地昔為
B24n0135_p0207a01║名德之幽栖寒巖枯木之春吹回陽𦦨青山死灰之
B24n0135_p0207a02║色重復光輝久佇傾誠毋勞固讓
B24n0135_p0207a03║㓗瑩中住台州澄心諸山疏
B24n0135_p0207a04║一市必立之平察其有偽尺箠日取其半計之無窮
B24n0135_p0207a05║故學有指歸而師無妄授某佛鑑四世圓應克家解
B24n0135_p0207a06║猛虎頷下金鈴力空群穴放紫籜峯頭銕鷂氣無諸
B24n0135_p0207a07║方然時至必觀其機或道隱則藏諸用重來京邑無
B24n0135_p0207a08║免葵燕麦之悲東望海峯有虎錫龍盂之盛信坎止
B24n0135_p0207a09║流行自若惟出游歸隱皆然竹有筠松有心式堅睌
B24n0135_p0207a10║操山如礪河如𭘧益固宗盟
B24n0135_p0207a11║玉薀中住道吾
B24n0135_p0207a12║湘潭諸山想見古道顏色荊楚遺俗猶聞先德風規
B24n0135_p0207a13║然道在得於人豈今之不如昔某大朴天巧淵默雷
B24n0135_p0207a14║聲不謬傳衣源出天池之𣲖嘗聞說法嗣翻佛海之
B24n0135_p0207a15║波屬茲授命以綱宗方爾擇賢而輔教千里之馬常
B24n0135_p0207a16║有愧無識真百足之虫不僵幸相扶植金湯吾道膏
B24n0135_p0207a17║沐
B24n0135_p0207a18║聖恩
B24n0135_p0207a19║澤天泉住昌國普慈諸山疏
B24n0135_p0207a20║大覺還山特下皇祐之詔萬回歸里爰錫昭陵之袍
B24n0135_p0207b01║法門幸際明時吾子新承寵命某藏辯於訥用智以
B24n0135_p0207b02║愚一擊金槌綱維百萬之眾再轉龍藏粃糠三千之
B24n0135_p0207b03║文不有萬里壯游曷展平生大志江北之橘為枳無
B24n0135_p0207b04║變本根安期之棗如瓜難忘故土放歌乎海上歸來
B24n0135_p0207b05║兮山中邦君負弩前驅瞻望風采同黨捧盤以進願
B24n0135_p0207b06║執宗盟請從祝規以求終譽
B24n0135_p0207b07║珍叔蘊住象山寺慈江湖疏
B24n0135_p0207b08║悅公之交積翠取友必端寂音之嗣雲菴離師非早
B24n0135_p0207b09║千載有光僧傳一門不墜家聲某樂也一夔器之四
B24n0135_p0207b10║璉受經問道後先皆一國之師縱辯非窮出處皆百
B24n0135_p0207b11║世之士正喜西湖勝集茲惟東海壯游江西法道如
B24n0135_p0207b12║何梅子熟也濟北隂凉有待葛藟藟之爾祖有靈後
B24n0135_p0207b13║生可畏愍吾徒之今日主宗盟者何人內不避親外
B24n0135_p0207b14║不避讎敢癈公論後能令軒前能令輊少助飛騰
B24n0135_p0207b15║芝○○住四明
B24n0135_p0207b16║人材難知鼠璞未分真偽物論既定錙銖無隱重輕
B24n0135_p0207b17║矧法道有𨵿盛衰宜且評不妄許可某養銳以鈍處
B24n0135_p0207b18║晦而光既多應世之材自合為人而出雲中五老先
B24n0135_p0207b19║師而目猶存海上四明古德機緣有在方期汗漫不
B24n0135_p0207b20║負提持吹噓久服於友朋出處况同於里閈水之黃
B24n0135_p0208a01║河山之泰華仰止其高西有長康東有𥓆明輝於光
B24n0135_p0208a02║𦦨
B24n0135_p0208a03║珠龍淵住碧雲行院疏
B24n0135_p0208a04║七閩知識有巖頭雪峯赫如果日臨濟法道至首山
B24n0135_p0208a05║風穴危若縣絲聞吾子出於七閩家系出於臨濟矧
B24n0135_p0208a06║我外護授命綱宗廣搜遺佚於藂林爰有碧雲之虛
B24n0135_p0208a07║席恪遵令典以三名而𨷺之適中佳名如六博之梟
B24n0135_p0208a08║也吾不私子僉曰得人某行脩諸身丈著於外正喜
B24n0135_p0208a09║筆端三昧何妨[月*(匋-山+止)]次九流卞和璞玉荊山鄙其自售
B24n0135_p0208a10║罔象得珠赤水出自無心尚邁前脩以求終譽
B24n0135_p0208a11║金衡山住淨社杭諸山疏
B24n0135_p0208a12║蘿隂高臥爰歸東海之濱蓮社遺風追儗匡山之下
B24n0135_p0208a13║飛錫知憐邑子前驅豈羨邦君某壯志不羈玄樞獨
B24n0135_p0208a14║運奪猛虎口中食豈曰不能得驪龍頷下珠非遭其
B24n0135_p0208a15║睡自愛松風度曲無端菜葉隨流鵬鷃天游鳶魚物
B24n0135_p0208a16║化丁丁伐木期與子而偕行燁燁紫芝若有人兮招
B24n0135_p0208a17║隱聘士有鄭莊置驛閱人如秦卒踐更山川阻脩惟
B24n0135_p0208a18║戮力合從如約甌吳相望未同盟以告則書
B24n0135_p0208a19║楷不模住越之延慶杭諸山疏
B24n0135_p0208a20║念念諸佛出世誰為優曇鉢華人人萬德莊嚴不貴
B24n0135_p0208b01║甄叔迦寶即是開堂演法何須特地提綱某教喜觀
B24n0135_p0208b02║機心存利物味均法乳無分山外山家辯劇連環旨
B24n0135_p0208b03║讓僧肇僧叡光啟四明之奧力弘天巖之宗禪不知
B24n0135_p0208b04║教教不知禪皆非究竟水即是波波即是水胡有異
B24n0135_p0208b05║同剖破藩籬交脩隣好雖曰山川脩阻可無書䟽徃
B24n0135_p0208b06║來
B24n0135_p0208b07║宣政院
B24n0135_p0208b08║奏改中天竺為天曆萬壽永祚禪寺請如一溪
B24n0135_p0208b09║住持疏
B24n0135_p0208b10║眷此寶坊五竺烟雲維舊欽承奎翰九天雨露方新
B24n0135_p0208b11║必擇名師以鎮法席某行解相應宗說俱通拈來拍
B24n0135_p0208b12║板門槌拋却金圈粟𣗥全賔全主不妨彌勒分身難
B24n0135_p0208b13║弟難兄無忝妙喜六世當思大法為重勿以小節自
B24n0135_p0208b14║高矧曰蕳在
B24n0135_p0208b15║帝心于以丕揚　明命千歲巖前枯木又見華開西
B24n0135_p0208b16║湖雪後諸峯相看玉立衍天曆之萬壽對嵩嶽以三
B24n0135_p0208b17║呼
B24n0135_p0208b18║曇芳和尚住往山集慶諸山疏（有序）
B24n0135_p0208b19║廣慈圓悟大禪師曇芳和尚謝事鐘山居東菴之
B24n0135_p0208b20║明年行宣政院以徑山禪寺缺住持從例舉三名
B24n0135_p0209a01║鬮拈而師榮中疏命遠臨師猶將固讓有唱於眾
B24n0135_p0209a02║曰師居鍾山二十年全盛而恬退於義為高今宣
B24n0135_p0209a03║政使由省臺重望極治教門以徑山為江南五山
B24n0135_p0209a04║第一剎首選碩德作興之於宗教為重義不當辭
B24n0135_p0209a05║天師志乃决於是諸山緝其詞而具疏以請
B24n0135_p0209a06║昔仁廟賜大覺還山樂其嘉遯後魏公起妙喜出世
B24n0135_p0209a07║志在匡宗時之出處不同道之隆污所繫某德高一
B24n0135_p0209a08║代行配古人蒙
B24n0135_p0209a09║恩兩朝不減大覺之於仁廟受知賢相亦猶妙喜之
B24n0135_p0209a10║於魏公隨身覩史夜摩稱性法喜禪悅用古刀尺裁
B24n0135_p0209a11║為五采之章提破沙盆儗和九成之奏兼有金陵錢
B24n0135_p0209a12║唐之佳麗如見泰山黃河之高深大士擘開鏡容孰
B24n0135_p0209a13║真孰幻國師緘回圓相非異非同[冗-几+目]作魚鴈之浮沈
B24n0135_p0209a14║宜與雲龍而上下
B24n0135_p0209a15║了即休住金山集慶諸山疏
B24n0135_p0209a16║昔者師以傳道不必有位而尊雖巖穴春[烈-列+(爨-(大/火))]不屑也
B24n0135_p0209a17║及百丈創規始位其師以尊其道厥後寺以寢廣而
B24n0135_p0209a18║官設之師因時之義焉比者金山虛席行宣政院起
B24n0135_p0209a19║鸐林即休禪師主之先時楚越以名山爭聘師皆不
B24n0135_p0209a20║就及茲猶力辭蓋時之奔竸議者咸以進用為汙靖
B24n0135_p0209b01║退為潔而審夫傳道而擇良師猶為治以求循吏以
B24n0135_p0209b02║擇非其人而盡棄其師是惡吏贓貪欲悉廢其吏可
B24n0135_p0209b03║乎惟出處合乎道而無竸於時則盧扁不獻伎於無
B24n0135_p0209b04║疾易牙不𡘆味於辟穀為可知也若師行高古人德
B24n0135_p0209b05║尊一代千礎萬指非有樂其安榮枯木寒巖何足羨
B24n0135_p0209b06║其高遁冀力弘斯道無負學者之依歸耳
B24n0135_p0209b07║依無住住台州慶善杭諸山疏（有序）
B24n0135_p0209b08║伏覩丞相領院事以三名鬮選住持賄賂不行善
B24n0135_p0209b09║類吐氣而諸山取妄庸竄名其間拈雖公而舉不
B24n0135_p0209b10║公惜㢤比者台州路黃巖州慶善禪寺拈中徑山
B24n0135_p0209b11║藏主無住依公眾歡公謂得人夫慶善非巨剎又
B24n0135_p0209b12║僻居東海上豈足以賀以善人之不盡用而無住
B24n0135_p0209b13║為藂林士也雖未足行志差亦自尉耳故草疏以
B24n0135_p0209b14║抒其意云
B24n0135_p0209b15║道貴明宗以驗夫脩證之實不則肆為荒誕流為怪
B24n0135_p0209b16║譎若外道六師小有成就無足取也故學有擇其師
B24n0135_p0209b17║師在通其宗而後不悖於道矣若無住禪師者學有
B24n0135_p0209b18║指歸理探玄奧摳衣入室親承一國之師偃鼓搴旗
B24n0135_p0209b19║足任萬夫之敵茲焉出世所賴匡宗江漢始於濫觴
B24n0135_p0209b20║相期遠到丘陵虧乎覆簣勿棄前功珍重此行屬厭
B24n0135_p0210a01║所望
B24n0135_p0210a02║逸休畊住越之天華寺疏（有序）
B24n0135_p0210a03║切謂古有道之士從而師之厥後命于官而道己
B24n0135_p0210a04║際矣猶幸有官君子賢明若范文正趙清獻之於
B24n0135_p0210a05║古公辨才者則吾宗是賴比數十年來貨鬻勢奪
B24n0135_p0210a06║而寺益虛耗夫以吾徒之蕃寺之廣不啻若巨府
B24n0135_p0210a07║使一妄男子竊取之而入孰不蠒𮈔於我也泰定
B24n0135_p0210a08║改元
B24n0135_p0210a09║天子即位以銀青榮祿大夫江淛行省左承相領行
B24n0135_p0210a10║宣政院事建明公選之道令下之日吾徒以手加
B24n0135_p0210a11║𬱃以祝以頌行之期月𪧐贓老饕莫敢肆志不謂
B24n0135_p0210a12║邇者稼蟊醯蚋自為𢦤蠹諸山以好惡樹黨於外
B24n0135_p0210a13║小胥抱文案責賂遲速惟命喜則旬日立上否則
B24n0135_p0210a14║淹匿踰歲時至疏駁數四不已杭之諸山俛首坐
B24n0135_p0210a15║其下以避嫌又懼聽者不之察故畏慎惟謹噤不
B24n0135_p0210a16║發一語然於宗教何如哉歲丁卯越諸山以天華
B24n0135_p0210a17║禪寺久缺其主舉三名呈上五月廿五日使院官
B24n0135_p0210a18║公會鬮拈而蘓之承天首座休畊逸公適中其選
B24n0135_p0210a19║或謂天華一蕞爾寺休畊三十年禪林光輩若不
B24n0135_p0210a20║相稱者宜勿徃或謂公選大行賢德退伏今幸進
B24n0135_p0210b01║一善以掩群妄可無負相君而庶以解諸山之誚
B24n0135_p0210b02║休畊宜無辭於是作疏列或者之辯以勸之云
B24n0135_p0210b03║素公耆年兜率稱諸孫而下拜小南新進照覺領萬
B24n0135_p0210b04║指以出迎雖出處各有其時而激揚所以弘道某禪
B24n0135_p0210b05║𨵿𪧐將籌室先登諸方掉臂而過餘子望厓而却凌
B24n0135_p0210b06║霄當時滿二千龍象爰整其綱雙峩用處有十萬甲
B24n0135_p0210b07║兵我受其柄四海願聞雪曲十年歸隱雲門誰謂此
B24n0135_p0210b08║行式符公論相君護教不啻佛法金湯老子休畊當
B24n0135_p0210b09║念祖翁田地故此移久以聘少陳排闥之言塊視三
B24n0135_p0210b10║山桮觀五湖豈蹄涔之可戀天雨四華地搖六震尉
B24n0135_p0210b11║法筵之具瞻
B24n0135_p0210b12║
B24n0135_p0210b13║
B24n0135_p0210b14║
B24n0135_p0210b15║
B24n0135_p0210b16║
B24n0135_p0210b17║
B24n0135_p0210b18║
B24n0135_p0210b19║
B24n0135_p0210b20║
B24n0135_p0211a01║
B24n0135_p0211a02║
B24n0135_p0211a03║
B24n0135_p0211a04║
B24n0135_p0211a05║
B24n0135_p0211a06║
B24n0135_p0211a07║
B24n0135_p0211a08║
B24n0135_p0211a09║
B24n0135_p0211a10║
B24n0135_p0211a11║疏
B24n0135_p0211a12║西竺僧荊門建寺化佛殿疏
B24n0135_p0211a13║荊門當楚蜀之交山川形勝佛舍合華竺之制天日
B24n0135_p0211a14║照臨開壽域於八荒儼靈山之一會八十頃布金地
B24n0135_p0211a15║式尉初心一莖草現瓊樓當逢敵手應身現宰官長
B24n0135_p0211a16║者佛法付國王大臣信機感之𡨋通乃綱宗之有託
B24n0135_p0211a17║望東土大乘根器遠涉流沙而來慕沃州古德風規
B24n0135_p0211a18║不負買山而隱在在檀波羅密人人優鉢曇華何必
B24n0135_p0211a19║萬間羙哉輪羙哉奐敢希一諾式如玉式如金
B24n0135_p0211a20║帝師殿化供具疏
B24n0135_p0211b01║元朝開國輿圖倍廣於漢唐九譯同文儀禮未脩於
B24n0135_p0211b02║周孔䔍生輔治之大聖實為開教之法王大荒以西
B24n0135_p0211b03║翻經自具多羅葉皇天之下瑞世如優曇鉢華几百
B24n0135_p0211b04║官宣勑誥命之文與萬邦軍旅期會之事隂翊
B24n0135_p0211b05║王度密𮚌化基功在生民則共祀之傳及後世㘝敢
B24n0135_p0211b06║違者吐辭為經舉足為法位居千佛之中博厚配地
B24n0135_p0211b07║高明配天尊極一人之上眷茲
B24n0135_p0211b08║南服之雄藩特按竺乾之遺制不豐不儉當如像設
B24n0135_p0211b09║莊嚴載經載營盡是福田利益樂相告以善道期仰
B24n0135_p0211b10║荅於　聖明
B24n0135_p0211b11║淨慈寺化經鐘二樓疏
B24n0135_p0211b12║龍宮秘典如金匱石室之藏鳧氏造鐘儗清廟咸池
B24n0135_p0211b13║之奏脩其禮必存其器增其制必廣其居清風五百
B24n0135_p0211b14║間羙㢤輪羙㢤奐插架三萬軸式如玉式如金不從
B24n0135_p0211b15║拾級而陞誰語斲輪之妙側耳風鈴之好語身到崇
B24n0135_p0211b16║霄舉頭雲路之孤騫眼高四海必伐大木呼邪許安
B24n0135_p0211b17║得此兄如孔方不日經營何時突兀攀天𨵿守九虎
B24n0135_p0211b18║凜凜于中乘雲車駕六龍穆穆在上
B24n0135_p0211b19║淨慈寺化五色𫌏千佛閣疏
B24n0135_p0211b20║毘盧法界非五色之裝嚴千佛同居有襍華之富貴
B24n0135_p0212a01║稱此翬飛樓閣加之黼黻文章刻桷[舟-(白-日)]楹顛倒天吳
B24n0135_p0212a02║紫鳳雕甍繡闥從驅赤豹文貍非為口角雌黃要辨
B24n0135_p0212a03║眼頭緇素稇載歸垂橐徃寧論後報先施將綠遶送
B24n0135_p0212a04║青來少助淡粧濃沫
B24n0135_p0212a05║化夏供疏
B24n0135_p0212a06║五漿先饋共瞻道德之光一飯不忘克盡報施之義
B24n0135_p0212a07║矧為眾一如為己與食志曷若食功選佛得甲科何
B24n0135_p0212a08║止三千禮樂心地收汙血有如十萬甲兵每食四簋
B24n0135_p0212a09║不素餐兮錫我百朋𣱵為好也
B24n0135_p0212a10║台州護聖寺僧刺血盡法華經化藏經疏
B24n0135_p0212a11║圖報佛恩欲捐軀而示勇誓求法寶故瀝血以告誠
B24n0135_p0212a12║助發精進大心孰謂毀傷遺體增赤城[舟-(白-日)]丘之重取
B24n0135_p0212a13║龍宮海藏之珍痛下針錐當舍指而觀月功成汗血
B24n0135_p0212a14║須得兔以忘[罩-卓+帝]信知福滿河沙不如書寫半偈楮生
B24n0135_p0212a15║毛穎願同歃血之盟海若山靈自有獻琛而至紫旃
B24n0135_p0212a16║擅紅菡萏膏沐春光錦繡叚金錯刀莊嚴法施
B24n0135_p0212a17║高麗惠因寺化脩造疏
B24n0135_p0212a18║玉岑拔地移來海上三韓金粟應身重現毘耶方丈
B24n0135_p0212a19║眷此先世之遺澤願彰大覺之宏規非惟補弊支傾
B24n0135_p0212a20║庶曰繼志述事山河扶繡戶將獻巧於雲梯日月轉
B24n0135_p0212b01║朱䦨爰建標於水臬猶資眾力以相成功皆海[(留-田)-刀+ㄗ]之
B24n0135_p0212b02║發光若帝珠之分照檀越踏毘盧頂上頓超三賢十
B24n0135_p0212b03║聖之階善財入樓閣門中即是千佛一人之數恢廓
B24n0135_p0212b04║化境涵濡恩波
B24n0135_p0212b05║長橋寺化脩造疏
B24n0135_p0212b06║開山祖焚目祈雨感觀音授以目復明朝廷為建
B24n0135_p0212b07║寺
B24n0135_p0212b08║昔聞大旱金石流而土山焦爰感精誠天雲垂而海
B24n0135_p0212b09║水立盡謂暴尫之何益獨徵眢目之重明有功生民
B24n0135_p0212b10║在祀典猶脩其禮大德我祖而後人不葺其居[(厂@((既-旡)-日+口))*頁]予
B24n0135_p0212b11║心之何知視其䫙而有泚塔鈴自語况多舶趠之風
B24n0135_p0212b12║土偶相憐益甚瓢傾之雨尚想羙哉輪奐豈曰嗟乎
B24n0135_p0212b13║權輿長橋臥波依舊虹蜺夭矯高岸為谷向來雨露
B24n0135_p0212b14║淋漓敢圖逭責或庶幾[馬-(烈-列)+与]當見勇為而興起者使黃
B24n0135_p0212b15║金同土價願希一語之仁得白壁照夜光不待立談
B24n0135_p0212b16║之頃百堵皆作萬福攸同
B24n0135_p0212b17║徑山圓鑑菴化田疏
B24n0135_p0212b18║佛鑑禪師虛谷和尚出世表之大仰重興其寺後
B24n0135_p0212b19║公舉遷杭之徑山於是吳越閩蜀高麗雲南之學
B24n0135_p0212b20║者如水赴壑藂林全盛至治二年四月十二日集
B24n0135_p0213a01║眾詞色毅然書偈訣別而終前後住山四十年所
B24n0135_p0213a02║得施利悉歸常住脩造餘以散於人故沒之日囊
B24n0135_p0213a03║無𪧐儲幾不能葬其徒奉全身塔于寺之西峯昌
B24n0135_p0213a04║蒲田築室曰圓鑑菴猶未完𬾨而朝夕香鐙之奉
B24n0135_p0213a05║與歲時節臘忌日供設之儀無所取具非藂林所
B24n0135_p0213a06║以待有道尊𪧐也而師之交游與參學滿四方聞
B24n0135_p0213a07║之能不衋然于懷其徒某願持疏以告將買田以
B24n0135_p0213a08║給香鐙節臘忌日之用而乞銘於大手筆立石圖
B24n0135_p0213a09║久併刻所施者之名與所助若干於[石*旱]隂好義之
B24n0135_p0213a10║士必有以成之
B24n0135_p0213a11║傳鐙白日堂堂一國之師埋玉黃泉惴惴百夫之特
B24n0135_p0213a12║况竁壘之未𬾨而祠設之弗嚴雖非古非今了三際
B24n0135_p0213a13║於彈指然一生一死見百年之交情東南學者倀倀
B24n0135_p0213a14║失依吳楚故人皇皇涕慕昔佛日為圓悟作忌在於
B24n0135_p0213a15║宗門則當然其大仰為偽山設齋揆之典禮而不謬
B24n0135_p0213a16║以二處皆師之過化視斯舉而人必樂從玄度再來
B24n0135_p0213a17║昔日浮圖今如故蘓公三過當時朝士已無多庶遇
B24n0135_p0213a18║揮金之豪切比掛劒之義
B24n0135_p0213a19║常州崇勝寺化脩造疏
B24n0135_p0213a20║隨司徒陳世威臨終囑其夫人舍所居為杜業寺
B24n0135_p0213b01║後改弘業宋改為崇勝寺居毘陵城中首最弘麗
B24n0135_p0213b02║至元丙子焚蕩俱盡更四十餘年僅作法堂三門
B24n0135_p0213b03║而眾屋未𬾨茲欲重建大佛寶殿僧堂庫院兩廊
B24n0135_p0213b04║復還舊觀所集殊利上祝
B24n0135_p0213b05║聖壽為民祈福而力不逮持䟽徧于富貴長者大
B24n0135_p0213b06║心檁那伏望樂施所獲福報不可思議
B24n0135_p0213b07║司徒故居尚想凜然生氣杜業古寺誰憐蕝爾荒墟
B24n0135_p0213b08║雖國初焚蕩之餘更
B24n0135_p0213b09║聖化涵濡之久山川有待龍虎重歸城郭是兮人民
B24n0135_p0213b10║非誰能吊古大廈成而燕爵賀吾欲圖新爰開選佛
B24n0135_p0213b11║之場乃闢毘耶之室八十頃布金地處處皆給孤獨
B24n0135_p0213b12║園一莖草現瓊樓人人具檀波羅蜜仰歌至化同享
B24n0135_p0213b13║太平
B24n0135_p0213b14║鍾山脩造化疏
B24n0135_p0213b15║鑿昆明掃刼灰胡僧可問駕牛車出火宅諸子何知
B24n0135_p0213b16║[(厂@((既-旡)-日+口))*頁]建立與盪除亦善巧之方便惟茲[皮-(〡/又)+(王/巳)]㷔堅我願輪
B24n0135_p0213b17║山人去兮猿驚嗟千衲之雲散大廈成而燕賀儼萬
B24n0135_p0213b18║礎之星羅插莖草建精藍盡大地皆檀越鏡容大士
B24n0135_p0213b19║照臨寂定之中白水真人願𬾨使令于下萬緣成就
B24n0135_p0213b20║眾口吹噓
B24n0135_p0214a01║廬山東林寺化疏
B24n0135_p0214a02║本寺乃東晉遠公法師同十八高賢種蓮𦀽社之
B24n0135_p0214a03║地宋元豐間陞亍禪寺以照覺總公居之蘇東坡
B24n0135_p0214a04║張天覺甞問道其中若樓殿之偉雄安眾之多為
B24n0135_p0214a05║江西第一藂林延祐七年九月罹回祿之變今欲
B24n0135_p0214a06║重建造大佛寶殿法堂寢堂方丈僧堂厨庫旃檀
B24n0135_p0214a07║林淨土院山門兩廊眾屋莊嚴佛像鑄造法器鐘
B24n0135_p0214a08║罄供具種種佛事所集鴻因上祝
B24n0135_p0214a09║聖壽萬安次為庶民祈福而所費不貲非大心檀越
B24n0135_p0214a10║乘大願輪而來者未易成就持疏于王公貴人長
B24n0135_p0214a11║者居士蓮社高德或一力成就或隨喜發心功德
B24n0135_p0214a12║平等福報不可思議者
B24n0135_p0214a13║昔匡俗先生之隱廬山高哉自樓煩大士而來吾道
B24n0135_p0214a14║東矣衣巖谷為錦繡飾土木為金珠宜神物之有歸
B24n0135_p0214a15║豈畢方之能崇過盛必毀天宮六下而下取將舍舊
B24n0135_p0214a16║圖新祝融回祿之相吾子看神運鬼輸而至有天造
B24n0135_p0214a17║地設之奇沼面回波復見蓮華之漏空中擲筆猶傳
B24n0135_p0214a18║貝葉之書雲錦九疊屏風樓閣四時華兩風旛動處
B24n0135_p0214a19║插竿竹建精藍海[(留-田)-刀+ㄗ]發光盡大地皆檀越皇極五福
B24n0135_p0214a20║天子萬年
B24n0135_p0214b01║中天竺寺脩造化疏
B24n0135_p0214b02║東晉時中[(留-田)-刀+ㄗ]土寶掌禪師東游震旦[戶@友]止于此住
B24n0135_p0214b03║世一千七十二年至唐咸亨中示寂由晉及唐所
B24n0135_p0214b04║至名山隨時建立道場在在可考事見僧寶傳而
B24n0135_p0214b05║本寺為十方禪林古德安眾行道齒諸大剎朝省
B24n0135_p0214b06║行香祈禱必造焉適罹奇運於泰定四年八月十
B24n0135_p0214b07║八日回祿蕩為焦土然興復之役不容緩首建大
B24n0135_p0214b08║殿法堂羅漢閣庫厨等屋次及三門華嚴閣經鐘
B24n0135_p0214b09║樓諸天閣摩利支天殿僧堂眾寮方丈廊廡圖復
B24n0135_p0214b10║舊觀上祝
B24n0135_p0214b11║聖壽萬安為民祈福而力不迨謹持䟽徧叩王臣宰
B24n0135_p0214b12║官長者居士同道知識伏望樂施成此大緣所獲
B24n0135_p0214b13║勝報豈易量㢤
B24n0135_p0214b14║三天竺季孟之間賸有前朝遺躅千歲巖丙丁之變
B24n0135_p0214b15║直疑古佛流光[(厂@((既-旡)-日+口))*頁]消長之可量抑乘除之有數三車
B24n0135_p0214b16║廣運誰云諸子失依刼燒蔓延幸是四禪不動要恢
B24n0135_p0214b17║復名山舊觀盍旁搜大澤長材豈今時乏柳子厚文
B24n0135_p0214b18║章為作梓人之傳盖大地是王老師檀越宜崇祇樹
B24n0135_p0214b19║之園天道好還人心不遠聯珠疊璧緬懷飛鳥驚蛇
B24n0135_p0214b20║禪板蒲團復見羅龍打鳳宏開壽域丕𮚏
B24n0135_p0215a01║皇圖
B24n0135_p0215a02║虎跑寺素祖師像化疏
B24n0135_p0215a03║童子泉頭昔有能馴之虎丈人屋上皆為可愛之烏
B24n0135_p0215a04║猶能氣𡑅諸方尚想神交千載說得一丈行得一尺
B24n0135_p0215a05║眷明訓之可忘禮義三百威儀三千仰宏規之不墜
B24n0135_p0215a06║有望塵而拜者合搆堂而祠焉南雪峯北趙州孰非
B24n0135_p0215a07║吾友死諸葛生仲達想見其人百世高風千金遺像
B24n0135_p0215a08║爰求好義之士相厥成功庶幾吾祖之靈報以多福
B24n0135_p0215a09║蜀僧琦老化藏經歸蜀疏
B24n0135_p0215a10║立言垂教揭杲日麗中天契理會眾决百川朝巨海
B24n0135_p0215a11║在彼聖凢之同得孰云華梵之靡通擁白馬度流沙
B24n0135_p0215a12║以一身任九鼎之重登黃牛望三峽表吾心為百鍊
B24n0135_p0215a13║之剛照然大法以啟後人懷哉遺愛敢忘吾土步障
B24n0135_p0215a14║春迷華雨命馮夷擊皷而趨滄江夜燭長虹使真宰
B24n0135_p0215a15║訢天而泣為法檀度作世楷模得一言折乎要衝則
B24n0135_p0215a16║萬卷束之高閣山為礪河為𭘧立千年不賞成功車
B24n0135_p0215a17║同軌書同文通萬里何煩重譯金輪統御寶藏出興
B24n0135_p0215a18║
B24n0135_p0215a19║
B24n0135_p0215a20║
B24n0135_p0215b01║
B24n0135_p0215b02║
B24n0135_p0215b03║
B24n0135_p0215b04║
B24n0135_p0215b05║
B24n0135_p0215b06║
B24n0135_p0215b07║
B24n0135_p0215b08║
B24n0135_p0215b09║
B24n0135_p0215b10║
B24n0135_p0215b11║奉　勑重脩百丈清規疏語
B24n0135_p0215b12║聖節啟散二疏
B24n0135_p0215b13║覆燾無私乾坤孰測其高厚照臨有赫日月莫喻其
B24n0135_p0215b14║光華知𮚏仰之徒勞欲補報而無極惟託鈞陶之內
B24n0135_p0215b15║義重四恩故竭忠愛之心虔恭三祝斗樞電繞龍象
B24n0135_p0215b16║筵開帝網百億山河咸歸　聖量華藏三千世界益
B24n0135_p0215b17║衍丕圖少盡涓埃匪懈朝夕欽願夔龍登用景星耀
B24n0135_p0215b18║而泰階平麟鳳呈祥聖人作而萬物睹
B24n0135_p0215b19║優鉢羅華瑞世同佛降生閻浮提樹連隂與天齊壽
B24n0135_p0215b20║故毓夙成之睿質克承丕顯之聖謨大哉元至哉元
B24n0135_p0216a01║體元居正會其極歸其極建極立中爰以吾道之大
B24n0135_p0216a02║同有裨聖時之至治山林鐘鼓樂化日之舒長草木
B24n0135_p0216a03║昆虫被膏澤之滲漉祥開震夙頌祝華封欽願垂拱
B24n0135_p0216a04║無為天地位而萬物育鈞陶有象隂陽理而四時平
B24n0135_p0216a05║壽考萬年本支百世
B24n0135_p0216a06║祈晴
B24n0135_p0216a07║淫雨為戾物用不成百川橫流民無寧處盖眾生共
B24n0135_p0216a08║業所感惟上天覆燾無私伏願掃頑雲於四野隂沴
B24n0135_p0216a09║潛消麗果日於中天容光必照俾五行各順其序而
B24n0135_p0216a10║萬彙悉遂其生
B24n0135_p0216a11║祈雨
B24n0135_p0216a12║亢陽為炎百物就槁匪上天之降罸由下民之多愆
B24n0135_p0216a13║惟諸佛開慈悲之門而神呪有祈禳之應伏願極生
B24n0135_p0216a14║靈於塗炭厥維艱哉起雲龍於山川俾霶𩃱矣庶茲
B24n0135_p0216a15║多稼乃亦有秋
B24n0135_p0216a16║祈雪
B24n0135_p0216a17║時冬恒溫恐生物之疵癘維天降雪淨下土之祲氣
B24n0135_p0216a18║庸致辨香之誠願集六華之瑞伏願同雲千里潤澤
B24n0135_p0216a19║八荒六府三事用脩草木咸若二氣五行順序神人
B24n0135_p0216a20║以和
B24n0135_p0216b01║遣蝗
B24n0135_p0216b02║飛蝗𮑇天惟㐫荒之可慮遺𮒶入地恐滋蔓之難圖
B24n0135_p0216b03║匪假神功之驅除雖極人力而冈措伏願滌之風雨
B24n0135_p0216b04║掃種類以無遺投之江河随業感而自化民安其業
B24n0135_p0216b05║物遂其生
B24n0135_p0216b06║日食
B24n0135_p0216b07║此日而食占五紀之或乖畏天之威虞六沴之將作
B24n0135_p0216b08║故徇民情而救護盍依佛力以禱禳伏願五色開而
B24n0135_p0216b09║黃道明照臨下土群隂消而陽德盛昭回天下
B24n0135_p0216b10║月食
B24n0135_p0216b11║月輝隂精而主夜所賴照臨天示咎徵亍下民於焉
B24n0135_p0216b12║薄食既戒既懼以禱以禳伏願妖蟇滅跡清光現大
B24n0135_p0216b13║地山河[(厂@((既-旡)-日+口))*頁]免長生萬象納廣寒宮殿
B24n0135_p0216b14║佛降誕疏
B24n0135_p0216b15║大海湛然獨聽潮音之震蕩太虛廓爾惟瞻景緯之
B24n0135_p0216b16║橫陳由本大而跡彰抑時至而機應俾群靈咸成正
B24n0135_p0216b17║覺從五濁示現降生脫珍服著垢衣委身以徇舍化
B24n0135_p0216b18║城各寶所携手同歸初度重臨大恩莫報伏願扇真
B24n0135_p0216b19║風於未世揭慧日於中天無佛無魔法法宣揚玉偈
B24n0135_p0216b20║非垢非淨塵塵灌沐金軀
B24n0135_p0217a01║佛成道疏
B24n0135_p0217a02║無量刼來成佛豈假進脩眾生日用不知示以先覺
B24n0135_p0217a03║覺自覺它而成覺道世出世間而稱世尊闡一代之
B24n0135_p0217a04║化儀遵先佛之遺軌坐菩提樹魔宮隱而無光現優
B24n0135_p0217a05║鉢華法輪熾然常轉故始喻初日之先照而未示拈
B24n0135_p0217a06║華之正傳圓極真常則空有俱亡聖凢夢幻埏埴萬
B24n0135_p0217a07║化則今古一瞬天地豪芒[(厂@((既-旡)-日+口))*頁]未裔之何知誦遺言而
B24n0135_p0217a08║有惕伏願色空明暗咸宣微妙法音蠢動含靈共證
B24n0135_p0217a09║智慧德相
B24n0135_p0217a10║佛涅盤䟽
B24n0135_p0217a11║各赴群機法華之囑累受記力制後學遺教之扶律
B24n0135_p0217a12║談常矧拈華得旨付法正傳而落葉歸根畢吾能事
B24n0135_p0217a13║囿於化者終於盡順世無常寓諸幻而返諸真是名
B24n0135_p0217a14║寂滅然神珠恒照於濁垢而寶月不避於汙泥大定
B24n0135_p0217a15║無方常住恒河沙刼圓機溥應示現千百億身[(厂@((既-旡)-日+口))*頁]世
B24n0135_p0217a16║相之難忘臨諱日而增[莫/水]伏願闢末流之邪見回季
B24n0135_p0217a17║運之澆漓定慧兼脩長如正法住世天魔率化皆為
B24n0135_p0217a18║外護宗綱
B24n0135_p0217a19║帝師涅盤䟽
B24n0135_p0217a20║天啟有元䔍生輔治之大聖道尊無上實為宣文之
B24n0135_p0217b01║法王密賛化基隂翊王度吐辭為經舉足為法位居
B24n0135_p0217b02║千佛之中博厚配地高明配天尊極一人之上維茲
B24n0135_p0217b03║聖忌益仰恩光伏願重駕願輪𮚏四海同文之治化
B24n0135_p0217b04║眷言像季振千古正法之宗綱
B24n0135_p0217b05║達磨忌疏
B24n0135_p0217b06║大哉正傳紹覺皇之宗裔廓然無聖破義學之膏肓
B24n0135_p0217b07║百川到海迥絕異流果日麗天罄無側影指人心而
B24n0135_p0217b08║成佛成佛同心契妙道以忘言忘言見道有大功於
B24n0135_p0217b09║世教宜廣振於宗風現濁世優曇華實為鼻祖取神
B24n0135_p0217b10║州大乘器盡入彀中適逢瘞履之辰爰効采蘩之薦
B24n0135_p0217b11║伏願信衣表佛祖之重力任千均一華開天地之春
B24n0135_p0217b12║芳聯萬世
B24n0135_p0217b13║百丈忌疏
B24n0135_p0217b14║一言為天下法中矩中規萬世知師道尊有綱有紀
B24n0135_p0217b15║以藂林禮樂之盛見法筵龍象之多華梵同文富儗
B24n0135_p0217b16║石渠天祿經律相濟嚴如金科玉條有布武堂上之
B24n0135_p0217b17║儀非綿蕞野外之禮即此用離此用語脫重玄出於
B24n0135_p0217b18║機入於機理窮眾妙宜配禪祖以陪祀盍遵諱日而
B24n0135_p0217b19║營齋伏願帝釋精進勝幢制諸魔外濟北隂凉大樹
B24n0135_p0217b20║䕃滿閻浮
B24n0135_p0218a01║楞嚴會唘散二䟽
B24n0135_p0218a02║金由淬礪之精其鋒莫挫鏡假鍊磨之營則照不昬
B24n0135_p0218a03║故先聖顯抑揚之機為眾生破微細之惑摩登慶喜
B24n0135_p0218a04║妙恊𭁷權世尊文殊特彰化䡄闡一代教觀則有觀
B24n0135_p0218a05║有教示密因脩證而無證無脩明直見而息諸塵空
B24n0135_p0218a06║華無蒂居正定以制群動止水不波[(厂@((既-旡)-日+口))*頁]未裔之何知
B24n0135_p0218a07║誦遺言而自警伏願促恒河沙刦為一念無間長期
B24n0135_p0218a08║會十方剎土以同居咸成正覺
B24n0135_p0218a09║眷此林園宛爾祇桓精舍現前海眾儼然一會靈山
B24n0135_p0218a10║括大千於微塵融三際於當念屬休夏之自恣無犯
B24n0135_p0218a11║無持捴萬象以交參孰凢孰聖人人妙覺剎剎毘盧
B24n0135_p0218a12║示現千百億身超越五十七位以指喻指之非指指
B24n0135_p0218a13║亦俱亡似空藏空而合空空寧可餉為憐幼穉特獎
B24n0135_p0218a14║愚蒙遵遺教以受持賴安居之無障伏願奢摩寂靜
B24n0135_p0218a15║具足諸塵勞門太用繁興等入首楞嚴定
B24n0135_p0218a16║景命日祝香
B24n0135_p0218a17║二月元氣淋漓沛然雨澤之及物陽剛大壯虩若
B24n0135_p0218a18║震雷之在天欽願祇承上帝遵王制躬耕藉田動合
B24n0135_p0218a19║天時命義仲寅賔出日五行攸序萬壽無疆
B24n0135_p0218a20║四月體𬾨乾剛氣正純陽之月德含坤載時成生
B24n0135_p0218b01║物之功欽願鸞輿啟行諭和叔而巡北陸舜琴在御
B24n0135_p0218b02║阜民財而歌南風於穆萬年以介景福
B24n0135_p0218b03║五月瑞氣致祥天地位而雨暘時若薰風長養隂
B24n0135_p0218b04║陽和而品物咸彰欽願大哉元至哉元體元居正會
B24n0135_p0218b05║其極歸其極建極立中壽考萬年本支百世
B24n0135_p0218b06║六月乘運推移庚金伏而其氣應與時消長陽剛
B24n0135_p0218b07║遁而其道享欽願雲漢昭回沛甘雨而蘇萬物天波
B24n0135_p0218b08║浩蕩散清隂以䕃四方帝錫九疇民安壽域
B24n0135_p0218b09║八月灝氣凌空覩天上優曇現瑞秋期應侯接月
B24n0135_p0218b10║中桂子吹香伏願露肅金莖萬寶慶西成之富風清
B24n0135_p0218b11║玉帳六龍旋北狩之巡懋對芳辰以介景福
B24n0135_p0218b12║十月體𬾨六隂稟朔方之正氣數盈十月慶萬寶
B24n0135_p0218b13║之豐登欽願禋祀太室祖考格而神人和帝享南郊
B24n0135_p0218b14║寒暑時而風雨節本支百世壽考萬年
B24n0135_p0218b15║十一月氣塞而通天行周而萬物始隂極而復斗
B24n0135_p0218b16║建子而一陽生欽願黃鐘應律祀南郊飲福受釐玉
B24n0135_p0218b17║燭調元居玄堂履長納慶
B24n0135_p0218b18║十二月天地感通陽剛盛進而交泰日月會次歲
B24n0135_p0218b19║曆循環而更新欽願六龍在御沛九天雨露之恩八
B24n0135_p0218b20║蜡告功集率土山川之慶本支百世壽考萬年
B24n0135_p0219a01║聖節祝香（四月十七日）
B24n0135_p0219a02║如優鉢曇華現瑞與佛同生似閻浮提樹垂隂與天
B24n0135_p0219a03║齊壽望九重而祝頌先厥月以致齋欽願天數五地
B24n0135_p0219a04║數五叶天地之太和春八千秋八千慶春秋之鼎盛
B24n0135_p0219a05║
B24n0135_p0219a06║
B24n0135_p0219a07║
B24n0135_p0219a08║
B24n0135_p0219a09║
B24n0135_p0219a10║
B24n0135_p0219a11║水陸齋疏
B24n0135_p0219a12║奏上
B24n0135_p0219a13║文宗皇帝表
B24n0135_p0219a14║切以士貴知己况蒙
B24n0135_p0219a15║萬乘所知義重報恩不以世禮効報期道契于死生
B24n0135_p0219a16║之表接神游于形化之初欽惟
B24n0135_p0219a17║文宗聖明元孝皇帝陛下妙得佛心生知聖哲攘群
B24n0135_p0219a18║𠒋而復神器功邁中興尊元老而開奎章道隆文治
B24n0135_p0219a19║念潛邸基命大業作佛宮永祚鴻釐順世無常奄棄
B24n0135_p0219a20║臣民於下土入佛正定閟嚴神御於中天重念臣僧
B24n0135_p0219b01║大訢學愧澄安道慚嵩璉承恩赴闕受命開山莫攀
B24n0135_p0219b02║弓劒之哀號徒睹美墻而涕慕遵梁武唘金山之會
B24n0135_p0219b03║大教是承對覺皇宣玉偈之文遺言不墜感召必通
B24n0135_p0219b04║　精爽至誠可格于幽冥
B24n0135_p0219b05║陛下欽願淨智妙圓證覺道而超十地大機普應現
B24n0135_p0219b06║分身以濟群生
B24n0135_p0219b07║供佛智師䟽
B24n0135_p0219b08║早承明訓妙萬化於鉗鎚密唘玄𨵿投一機於針芥
B24n0135_p0219b09║念漫堊之妙[堊*斤]痛遺音之絕絃法乳酬恩乏巴陵之
B24n0135_p0219b10║三語泥龕舉手想東山之再來特脩𭁷福莊嚴少尉
B24n0135_p0219b11║平生追悼伏願振玄風於不墜變業流芳續慧命於
B24n0135_p0219b12║無窮千燈不夜
B24n0135_p0219b13║薦受業祖高峯雲和尚疏
B24n0135_p0219b14║垂髻就學恩隆伯父之親祝髮受經道繼師承之裔
B24n0135_p0219b15║循頂踵以苟全活由𡖉翼而遂生成未二十而游方
B24n0135_p0219b16║遠違于養冀萬一以知道不負所期後聞貧病闕湯
B24n0135_p0219b17║藥之資因阻凶訟乏犬馬之報遽成永隔深病平生
B24n0135_p0219b18║歎歲月之易更想音容而如在促無量刦以為一念
B24n0135_p0219b19║不涉去來由有漏因而處六凢未明升墜然翳盡空
B24n0135_p0219b20║華自㓕如覺時夢境皆除不斷生死而證涅盤塵塵
B24n0135_p0220a01║解脫橫截娑婆直登淨土法法圓成
B24n0135_p0220a02║薦參請師友疏
B24n0135_p0220a03║瞿曇𪧐因舍身而求半偈善財問法趼足以歷百城
B24n0135_p0220a04║惟百千法門之甚深非一二師友之能盡故出四方
B24n0135_p0220a05║而參訪多蒙諸老之激揚會百川而朝宗𣲖無彼此
B24n0135_p0220a06║釀眾華以為蜜味絁中邊相須以成敢忘所自庸陳
B24n0135_p0220a07║薄供用報所知伏願龍象筵中常宣第一義諦師子
B24n0135_p0220a08║座上交參百萬人天處處現優曇華世世為善知識
B24n0135_p0220a09║薦徒第行宥知津等疏
B24n0135_p0220a10║吾忝汝師不克訓之以道汝任吾事而能効其所勞
B24n0135_p0220a11║歷渴飢寒暑之三周疲徃返道途於萬里請
B24n0135_p0220a12║朝命而蠲差稅寺賴以安築湖蕩而成膏腴眾食其
B24n0135_p0220a13║惠以德積可占其器而年壯遽殞其軀念形氣之無
B24n0135_p0220a14║常人皆有死由勞役而速斃汝實為冤驗今作而知
B24n0135_p0220a15║來因宜先施而獲後報四祖傳法期栽松道者重來
B24n0135_p0220a16║歸宗前身記白蓮莊上相別惟一靈真性不昧則眾
B24n0135_p0220a17║生諸佛本同而死生有間於幽明其神識未知於升
B24n0135_p0220a18║墜仗茲法力用薦清魂已生人天增長福果未離業
B24n0135_p0220a19║趣即出葢纏悟自性之弥𨹔了唯心之淨土
B24n0135_p0220a20║薦方外交疏
B24n0135_p0220b01║為法外護可追支許之遺風以道相忘尚憶鎦雷之
B24n0135_p0220b02║結社俛仰已成陳迹死生乃見交情念舊凋零感吾
B24n0135_p0220b03║衰莫因齋追悼𭁷福是資伏願八德池中早育聖胎
B24n0135_p0220b04║於上品三生石上毋忘携手之重來
B24n0135_p0220b05║薦先考陳公疏
B24n0135_p0220b06║骨肉生於緣合恩愛相資形氣化而親離哀慟何益
B24n0135_p0220b07║惟劬勞之冈極念補報以無由甫及七齡受命從釋
B24n0135_p0220b08║遠違千里訪道尋師道既冈知將何諭親以道恩無
B24n0135_p0220b09║能報敢曰割愛忘恩抱哀痛於終天積罪釁于厚地
B24n0135_p0220b10║白頭有母織蒲歸養之未能青山敝[病-丙+(皮-(〡/又)+(王/田/皿))]牽蘿欲補而
B24n0135_p0220b11║無及昔梁武興懷於愛敬而目連唘教於盂蘭博施
B24n0135_p0220b12║宏慈併累刧它世而溥及大哀曠濟故四生六道以
B24n0135_p0220b13║咸資用竭舟誠少酬素志伏願惟心自悟同弥𨹔登
B24n0135_p0220b14║上品受生當體即真如那吒現本身說法
B24n0135_p0220b15║魂榜
B24n0135_p0220b16║一塵不立本無世界眾生諸法俱空寧有聖賢妙覺
B24n0135_p0220b17║由豪釐之繫念隨業感以殊形如爝火不息而燎原
B24n0135_p0220b18║譬濫觴積流而為海貪欲交蔽沉倫鬼趣之幽迷妄
B24n0135_p0220b19║相生造成地獄之慘歷窮刧而積飢積渴以一日而
B24n0135_p0220b20║萬死萬生不有大教之垂慈則使爾類皆淪棄新鬼
B24n0135_p0221a01║大故鬼小空見於書七日戒三日齋唯存諸祭今說
B24n0135_p0221a02║法以開汝真性復施食以濟汝飢虛一念知歸則洋
B24n0135_p0221a03║銅為醍醐甘露稱心具足駕寶車乘樓閣香雲息爾
B24n0135_p0221a04║塵勞入佛境界
B24n0135_p0221a05║
B24n0135_p0221a06║保壽尼寺檀越菩薩戒尼大友揔持
B24n0135_p0221a07║施財命工刊行此版伏願人人肅清
B24n0135_p0221a08║慧目个个開悟靈心恩有報資怨親
B24n0135_p0221a09║融接延文己亥春雲居比丘妙葩題
B24n0135_p0221a10║
B24n0135_p0221a11║蒲室集
B24n0135_p0221a12║書問
B24n0135_p0221a13║與胡平章書（二）
B24n0135_p0221a14║與虞伯生學士書（三）
B24n0135_p0221a15║與易釋董阿平章書
B24n0135_p0221a16║與高納麟監司書
B24n0135_p0221a17║與高參政書（三）
B24n0135_p0221a18║與常道夫御史書
B24n0135_p0221a19║與薩迪大夫書
B24n0135_p0221a20║與忽都海牙右丞書
B24n0135_p0221b01║與左吉平章書
B24n0135_p0221b02║與吳問間真人書
B24n0135_p0221b03║與王叔能參議書
B24n0135_p0221b04║與趙仲穆書
B24n0135_p0221b05║與盧縣尹書
B24n0135_p0221b06║與趙伯寧司使書
B24n0135_p0221b07║與張司使書
B24n0135_p0221b08║與那海彥深僉事書
B24n0135_p0221b09║與□九成□□書
B24n0135_p0221b10║與韓伯高治書書
B24n0135_p0221b11║荅張雪峯司農書
B24n0135_p0221b12║與蘇伯脩參議書
B24n0135_p0221b13║與孔用道都事書
B24n0135_p0221b14║與忽都察揔管書
B24n0135_p0221b15║與普顏帖穆爾監司書
B24n0135_p0221b16║與杜清碧待制書
B24n0135_p0221b17║荅廖天與書
B24n0135_p0221b18║荅族弟陳宗南道士書
B24n0135_p0221b19║與友人共十四書
B24n0135_p0221b20║
B24n0135_p0222a01║與元叟和尚書（三荅一）
B24n0135_p0222a02║與如一溪書
B24n0135_p0222a03║與妙國師書
B24n0135_p0222a04║與澄湛堂書
B24n0135_p0222a05║與恩斷江書
B24n0135_p0222a06║與明雪窓書
B24n0135_p0222a07║荅[石*(尸@工)]平石書
B24n0135_p0222a08║荅匡正宗書
B24n0135_p0222a09║荅愚如菴書
B24n0135_p0222a10║與宗可庭書
B24n0135_p0222a11║與寶雲盧老書
B24n0135_p0222a12║與果菴主書
B24n0135_p0222a13║與若季蘅書
B24n0135_p0222a14║與喆古智書
B24n0135_p0222a15║與受業師祖書
B24n0135_p0222a16║與印月江書
B24n0135_p0222a17║與有龍長老書
B24n0135_p0222a18║與福田僧書
B24n0135_p0222a19║與□□□書
B24n0135_p0222a20║荅真如舜長老書
B24n0135_p0222b01║荅慈化愈長老書
B24n0135_p0222b02║荅清泉海長老書
B24n0135_p0222b03║荅南山月長老書
B24n0135_p0222b04║
B24n0135_p0222b05║
B24n0135_p0222b06║
B24n0135_p0222b07║
B24n0135_p0222b08║
B24n0135_p0222b09║
B24n0135_p0222b10║
B24n0135_p0222b11║蒲室集
B24n0135_p0222b12║書問
B24n0135_p0222b13║與胡平章書（二）
B24n0135_p0222b14║某姿性愚鈍分甘枯槁雖樂聞賢士大夫之風而未
B24n0135_p0222b15║嘗有所趨謁不圖高明照察卑陋特蒙錄問去年金
B24n0135_p0222b16║山接餘論者旬日竊觀德量汪然與物為春謙卑自
B24n0135_p0222b17║持出於至誠惟恐一善之不聞以方今天下之大四
B24n0135_p0222b18║方風俗之不同古今制度之㳂革人材黜陟之當不
B24n0135_p0222b19║庶政之所疑百司之所咨而談笑處之裕如也又不
B24n0135_p0222b20║有其功歸善於長古之良相無以過此尚記鈞旨謂
B24n0135_p0223a01║素志慕道思退隱而未能此固高識又氣養冲澹非
B24n0135_p0223a02║富貴榮名所可動心然吾聞之吾師所謂道者即吾
B24n0135_p0223a03║性之虛靈不昧日用不失之謂也不與生而存不與
B24n0135_p0223a04║死而亡窮天地亘萬世而不磨者也人均有之而為
B24n0135_p0223a05║物欲所蔽焉爾於是先哲教人於十二時中無絲豪
B24n0135_p0223a06║間斷有一念萬年之說動靜常照寤寐一如及用工
B24n0135_p0223a07║純熟則外而居官莅民內而應酬事物飲食男女是
B24n0135_p0223a08║非紛擾聲音笑貌皆吾性之妙用所謂使得十二時
B24n0135_p0223a09║辰者也若唐之顏真卿宋之富范皆慕佛參禪而不
B24n0135_p0223a10║廢大臣之事斯可為法而曰看經禮佛布施作福者
B24n0135_p0223a11║特助道之跡耳而道不在是也又曰草衣木食深山
B24n0135_p0223a12║窮谷者此幽人高尚之志爾亦非所謂道也不肖雖
B24n0135_p0223a13║淪棄林下於世無所用而樂與斯民為
B24n0135_p0223a14║聖天子得賢相賀復思公篤於道恐有退志又懼泥
B24n0135_p0223a15║於其跡而遺其大者故欲有以奉記適征東傳學提
B24n0135_p0223a16║舉平江朱澤民入都因得上狀澤民清苦讀書善畫
B24n0135_p0223a17║亦樂誦公之德而願望風采者也相望數千里臨風
B24n0135_p0223a18║縣縣
B24n0135_p0223a19║某林下一衲無用於世猶叨濫住山隨眾俯仰無補
B24n0135_p0223a20║宗教前年陪鈞從赴金山勝會旬日獲接清論辱顧
B24n0135_p0223b01║獨厚微察德宇深沉志識高朗真宰相器也嘗讀古
B24n0135_p0223b02║書得賢相於千載之上尚將彷彿其人詠歌盛德况
B24n0135_p0223b03║目覩而身臨之乎別來三閱歲以外沉有間不敢問
B24n0135_p0223b04║候起居今春行省郎中回伏領藤茶之惠緘問謙損
B24n0135_p0223b05║若施與敵己者猶不敢當况微下乎受之驚悚不已
B24n0135_p0223b06║自顧枯槁無一覬望猶喜大人君子出佐
B24n0135_p0223b07║聖主行仁政薄海內外涵濡化育而莫知其力斯民
B24n0135_p0223b08║幸甚而吾西方聖人之教窮神致化至於愚夫悍卒
B24n0135_p0223b09║聞而畏𢙣遷善其隂翊王度不為無益流之末俗其
B24n0135_p0223b10║跡則不能無弊無以跡之弊而棄其道猶無以稂莠
B24n0135_p0223b11║而棄嘉糓也異力為匡護因本心學士北上敢布彺
B24n0135_p0223b12║斐
B24n0135_p0223b13║與虞伯生學士書
B24n0135_p0223b14║前冬京城得數造齋閣辱分供香積兼示法誨及歸
B24n0135_p0223b15║又承緘寄先師塔銘其文之雄深蕳古自可凌轢柫
B24n0135_p0223b16║柫州至發揚吾道鉗槌妙密雖楊次公張無盡亦當
B24n0135_p0223b17║避鋒縮手矣使門弟子輩若增其光榮感德何可忘
B24n0135_p0223b18║也新寺二碑各高三丈許大作想再奏聞莫審何日
B24n0135_p0223b19║頒下寺中工作俱將畢諸牌𬱃大字見刊但後殿素
B24n0135_p0223b20║五方佛與天王殿摩哈剌殿東西過街樓未有書扁
B24n0135_p0224a01║向岳住公回都魯列奏目必　命妙畫而胡久不發
B24n0135_p0224a02║下也茲鄉親廖天與北上因得上狀天與家世傳者
B24n0135_p0224a03║純䔍靜默與人交久愈不失其誠倘有以教之則受
B24n0135_p0224a04║惠等也
B24n0135_p0224a05║懷仰之久數年欲專遣一書奉問以事牽不果徃來
B24n0135_p0224a06║中雖數接教示恐回者不的故不能奉荅為媿去夏
B24n0135_p0224a07║危太朴來此知為况益詳自聞間居意謂築室問田
B24n0135_p0224a08║有登山臨水之樂而四方之人以文字干瀆疲於應
B24n0135_p0224a09║荅不殊在都之時亦猶淨名居毘耶城隨所求者悉
B24n0135_p0224a10║令滿足大乘菩薩度生為急非小根小器沉著空寂
B24n0135_p0224a11║者可同日而語也某居此十年求退未能又以奉
B24n0135_p0224a12║旨賜田蠲稅而省部未得明文恐後人居之不安而
B24n0135_p0224a13║致廢㢮則責在開山者故遣徒留都三年只待文下
B24n0135_p0224a14║則决於乞閒可操几杖而從公游矣聞有意入吳必
B24n0135_p0224a15║取道金陵或不欲入城只鍾山崇因亦可盤桓數月
B24n0135_p0224a16║先師塔銘向奉
B24n0135_p0224a17║旨蒙大手發揮難令它人書之謹遣書記高德峯問
B24n0135_p0224a18║候起居就求尊翰即圖鎸石庶為全美
B24n0135_p0224a19║去夏楊弘正御史令作書上瀆繼承教荅感媿無量
B24n0135_p0224a20║舊臘又見荅弘正書尾畫陳江右海運則知室中佛
B24n0135_p0224b01║天圍繞煆鍊大乘菩薩而憂民憂物之心未嘗少置
B24n0135_p0224b02║上與諸佛同一圓證下與眾生同一悲濟所謂深入
B24n0135_p0224b03║真俗不二法門也少白斷江恩公己夘秋談笑之間
B24n0135_p0224b04║脫然而逝闍維設利齒牙不壞囊無所蓄諸山故舊
B24n0135_p0224b05║助其營塔徒孫觀宙奉遺命徒跣走江西乞銘於大
B24n0135_p0224b06║手筆不謂至金陵而疾作因其友徑山淨書記徃謁
B24n0135_p0224b07║床下之便以狀託其代請且索羽言為价紹倘蒙念
B24n0135_p0224b08║此老嘗辱游從方外之雅以法為施則江湖衲子均
B24n0135_p0224b09║一感德
B24n0135_p0224b10║與易釋董阿平章書
B24n0135_p0224b11║某三生緣幸忝侍一載蒙庇甚多至今不敢忘德新
B24n0135_p0224b12║寺建造其位置開闢材木堅壯制度精巧皆出規畫
B24n0135_p0224b13║上合
B24n0135_p0224b14║聖心歡動宮掖而下之工匠夫役皆感寬惠德澤在
B24n0135_p0224b15║人子孫蒙福况以上年江東飢荒賑濟存活何止數
B24n0135_p0224b16║十萬人隂功天相豈淺淺哉比喜營膺
B24n0135_p0224b17║聖眷由臺入省東南重鎮仁政所及益廣聲望益重
B24n0135_p0224b18║惟異不忘靈山付囑為佛法外護欲一到杭參賀以
B24n0135_p0224b19║造起方急不敢暫離舊住中竺寺奉
B24n0135_p0224b20║旨令淨慈西堂如一溪住持此僧禪林中有道名德
B24n0135_p0225a01║幸望庇護謹奉狀呈不備
B24n0135_p0225a02║與高納麟監司書
B24n0135_p0225a03║某自去夏金陵餞別恰一載中間每蒙流問之及而
B24n0135_p0225a04║不能奉一書問安好者懼瀆清嚴耳常念在錢唐時
B24n0135_p0225a05║多感庇護來此又出榆揚之賜每恐不稱有累高朋
B24n0135_p0225a06║也喜徃來者誦善政不輟口而江右為不肖故里何
B24n0135_p0225a07║其幸耶然飢荒之餘勸分贓恤大勞神思活人千萬
B24n0135_p0225a08║子孫當世享其報幸異終惠以懷仰不忘聞舘驛中
B24n0135_p0225a09║有公差書史回謹具狀附問他無所言惟恕察不宣
B24n0135_p0225a10║與高參政書（三）
B24n0135_p0225a11║別來將一載懷慕無已二月嘗奉狀計徹鈞覽凡自
B24n0135_p0225a12║北來者皆蒙傳命下及碌碌何敢當此六月廿日百
B24n0135_p0225a13║丈東陽法弟及愚徒歸稱道仁德之惠令人感入骨
B24n0135_p0225a14║髓復恃仁愛敢陳稟瀆寺中上年官撥錢所置常住
B24n0135_p0225a15║出於鈞畫所成其差稅已蒙行省欽依下路申及咨
B24n0135_p0225a16║稟明降望矜念係　國朝特創又官錢所置明該與
B24n0135_p0225a17║別寺不同難比續置何金宋舊寺獲免而　國朝官
B24n0135_p0225a18║寺不免特未有發明之爾如蒙庇護回咨欽免為常
B24n0135_p0225a19║住久遠之利以尉
B24n0135_p0225a20║先皇願心而受終惠仰叩佛天以祈以報堇遣愚徒
B24n0135_p0225b01║再徃于冒鈞嚴不勝戰悚秋漸涼為國自愛不備
B24n0135_p0225b02║備員官寺十年拙於應酬加之多疾日思求退以差
B24n0135_p0225b03║稅未免故移文上下遣徒徃復而微蹤繫留者以此
B24n0135_p0225b04║也七月初愚徒回及覩省部文下特與欽免差稅出
B24n0135_p0225b05║於鈞造成就歡喜感戴非言可喻便欲辭去以償素
B24n0135_p0225b06║志又念
B24n0135_p0225b07║先皇聖忌將臨必展敬致祭以盡羹墻之思八月十
B24n0135_p0225b08║二日蒲散藏經後即退居欽依元奉
B24n0135_p0225b09║聖旨事意以五山為頭禪院杭州徑山寺元叟長老
B24n0135_p0225b10║舉以自代移文集慶路申覆行宣政院隆祥使司今
B24n0135_p0225b11║因蔣山僧入都公幹乞賜庇護均感恩造前帖木兒
B24n0135_p0225b12║不華御史去嘗具狀上問所謂寺之常住與微蹤之
B24n0135_p0225b13║退成始而成終皆相公之賜圖報之德泛齒無及
B24n0135_p0225b14║自揆匪材誤蒙舉擢備員官寺于茲十年常懼曠失
B24n0135_p0225b15║貽玷明鑑年來復苦襄疾故於去秋辭閒遣徒奉狀
B24n0135_p0225b16║于瀆鈞嚴借重鼎吕頤旨所司俯垂𠃔聽近接隆祥
B24n0135_p0225b17║使司咨文敬奉
B24n0135_p0225b18║懿旨不許辭退令永遠住持感戴
B24n0135_p0225b19║聖恩銘心刻骨然力薄任重恐致覆敗悔無及矣朝
B24n0135_p0225b20║夕懼惕非敢虛誑十年之中所得茶湯錢布施銀錠
B24n0135_p0226a01║添置田數十頃悉歸常住前歲又撥解庫使自營息
B24n0135_p0226a02║以充眾僧齋粮本息分文無虧而妬害者眾議謗橫
B24n0135_p0226a03║生盖巖宂野衲素居貧賤金銀財寶佛戒勿近况董
B24n0135_p0226a04║朝廷庫藏官物宜禍之至如矢中的敢望鈞念與使
B24n0135_p0226a05║司諸官言之乞照壽安山例以庫本置田可為常住
B24n0135_p0226a06║求遠其本息又免移貸失陷而僧獲苟安少逃禍責
B24n0135_p0226a07║尚徼終惠式保善後
B24n0135_p0226a08║與常道夫御史書
B24n0135_p0226a09║奉別二載緬想深造道妙神用超然直與楊大年張
B24n0135_p0226a10║天覺杭衡於數百載之上良用歎羨自視碌碌名居
B24n0135_p0226a11║物外而羈縻官寺與俗酬酢未能擺脫只增慙汗令
B24n0135_p0226a12║嗣來辱書兼以唐碑墨本之惠劇感厚意且審錦還
B24n0135_p0226a13║故鄉有過家上塚之榮所謂隨順世緣無諸障礙非
B24n0135_p0226a14║過量人孰能知此相望益遠臨風悵然有便[母-(、/、)+〡]惜寄
B24n0135_p0226a15║音尉方外之思春暄惟盡珍重理不具
B24n0135_p0226a16║與薩迪大夫書
B24n0135_p0226a17║去冬臺即去甞上狀問候起居塵瀆鈞聽後愚徒回
B24n0135_p0226a18║言感德惠如海之量容納百川如地之厚負載萬類
B24n0135_p0226a19║朝廷倚之而鎮安百僚賴之而敬肅民樂其業物遂
B24n0135_p0226a20║其生又能以佛為心廣布仁慈躋八荒於仁壽之域
B24n0135_p0226b01║導斯民以無為之化宣揚正法護持教門而茲山尤
B24n0135_p0226b02║蒙軫念固是推忠　　先朝不忘顧命然吾徒食息
B24n0135_p0226b03║於此豈勝感懼惟勵精千道以禱以頌用人多福復
B24n0135_p0226b04║遣愚徒為常住立千年久遠之計幸垂矜察以俟終
B24n0135_p0226b05║惠
B24n0135_p0226b06║與忽都海牙右丞書
B24n0135_p0226b07║去夏秋臺即赴都屢甞上狀計徹鈞覽舊冬喜聞
B24n0135_p0226b08║出按江淛而賤軀以疾辭間公文申上不蒙允聽令為
B24n0135_p0226b09║常住立定規式却許辭退然官寺新創官錢買田官
B24n0135_p0226b10║司收米作數考較而令僧人當差為苦殊甚茲者奉
B24n0135_p0226b11║旨開除惟望相公推念三年盖寺之勞
B24n0135_p0226b12║先皇在天之靈昭昭然有知而諸佛菩薩自能洞鑒
B24n0135_p0226b13║無以浮義而退願輪盖釋迦成佛尚有多魔惟大力
B24n0135_p0226b14║量人百撓不折而為茲山久遠之計幸始終成全之
B24n0135_p0226b15║與左吉平章書
B24n0135_p0226b16║壬申之冬承鈞從頒香及降金帛看閱藏經宗教有
B24n0135_p0226b17║光山川增重別來五載以微顯有間不敢問候起居
B24n0135_p0226b18║惟切懷仰茲恃為法外護敢以山門公務冒瀆鈞聽
B24n0135_p0226b19║官寺新創上年所買田土俱係官錢其收租米報官
B24n0135_p0226b20║作數難同其它寺院既有金宋常住之外續置田粮
B24n0135_p0227a01║自己管業納粮當差之比近因荅䍐都事開讀護持
B24n0135_p0227a02║本路具稅粮數目公文申上望推　潛宮羹墻之思
B24n0135_p0227a03║為常住千年之計而
B24n0135_p0227a04║先皇在天之靈睿鑑昭然以不忘靈山付囑也謹具
B24n0135_p0227a05║狀呈于冐清嚴不勝戰慄不備
B24n0135_p0227a06║與吳間間真人書
B24n0135_p0227a07║前冬入京獲奉清誨東㱕又辱餽贐感媿無已以迫
B24n0135_p0227a08║工作未遑脩謝鎦捴管來承教示伏審以道輔時王
B24n0135_p0227a09║侯趨風神觀超然動靜一如始信大力量人不以喧
B24n0135_p0227a10║寂為拘而吾根器薄劣者少涉應[酉*(刀/(刀*刀))]便見窘敗正欲
B24n0135_p0227a11║奉安問適鄉親廖天與教授偕羅浮山道士赴都且
B24n0135_p0227a12║言願拜堂下因勤上狀彼得一瞻道德之光即平地
B24n0135_p0227a13║登瀛州也春且盡惟善保愛不悉
B24n0135_p0227a14║與王叔能參議書
B24n0135_p0227a15║去夏聯日獲陪山行甚樂惜使斾早發追送東門不
B24n0135_p0227a16║及累日怏怏也舊臘有府吏來辱寄頂山栗非惟風
B24n0135_p0227a17║味不可忘而又有古人托物示訓之意是教我以虔
B24n0135_p0227a18║恭畏栗無時而不戒懼也懷哉德人如金如王近覩
B24n0135_p0227a19║選目有天官之除丘以敬來言留維揚三月末方可
B24n0135_p0227a20║行令嗣郎中必得信知安好非久有娛侍之期比喜
B24n0135_p0227b01║也春暄惟為國自愛
B24n0135_p0227b02║與趙仲[禾*(白/(厂@久))]書
B24n0135_p0227b03║去年三月晦日承約過我及晚不至次日特出城相
B24n0135_p0227b04║看會善之先生言足下以早絁江遂不得追餞為恨
B24n0135_p0227b05║然喜徃來者誦善政日接于耳及石室千江來益得
B24n0135_p0227b06║詳舉其事盖材智明敏守以廉慎一試初步便自設
B24n0135_p0227b07║施如此况尊翁之交徧天下上之卿相下之閭巷識
B24n0135_p0227b08║與不識莫不相慶謂趙氏有子為不已矣它日尚可
B24n0135_p0227b09║量哉常記善之赴待制時尊翁囑之云儒與吏南與
B24n0135_p0227b10║北分兩塗而我輩占其位者非大有才德之羙而持
B24n0135_p0227b11║以小心畏慎不可也此語深有警䇿請重為足下誦
B24n0135_p0227b12║之母以喋喋為怒也辱惠書併大字感不可當又見
B24n0135_p0227b13║續先相所書維摩詰經真出一手諸公深識筆法者
B24n0135_p0227b14║不能辨且聞畫益造神妙名當益重使為政之暇留
B24n0135_p0227b15║心書史功名不足為也恃愛敢奉愚直若此幸恕察
B24n0135_p0227b16║與盧縣尹書
B24n0135_p0227b17║奉別數載而江寧之民懷思遺愛愈久而不忘也近
B24n0135_p0227b18║知榮任南昌私竊喜幸吾鄉父老涵孺德化可以安
B24n0135_p0227b19║於田野矣吾族世為儒數十年貧癈殆盡弟姪輩猶
B24n0135_p0227b20║有稍知讀書力農為業幸皆愚朴無事煩官府舍弟
B24n0135_p0228a01║季安來誦仁政之羙又云不敢望拜馬首但獲與舍
B24n0135_p0228a02║人一識蒙以愛人及烏知感不已因其回堇奉狀上
B24n0135_p0228a03║問夏熱惟珍重不備
B24n0135_p0228a04║與趙伯寧司使書
B24n0135_p0228a05║去春甞奉狀計無不達厥後雖有臺即去而不以告
B24n0135_p0228a06║故缺於修問然非敢踈慢想惟高度待山野不以世
B24n0135_p0228a07║禮可相忘於形跡之外也比審擢典
B24n0135_p0228a08║先皇祠祀祗虔禋禮視古秩宗益親而重山中以
B24n0135_p0228a09║潛宮改創出自鈞晝成就刻之穹碑垂于永久獨以
B24n0135_p0228a10║差稅累奉
B24n0135_p0228a11║旨蠲除而未得省部明文如乙亥冬僧徒當差枷鏁
B24n0135_p0228a12║累月盡以租入不償其費為苦不可言茲蒙鈞慈特
B24n0135_p0228a13║為唘奏幸望矝念早得文下所謂成始而成終者也
B24n0135_p0228a14║自今而後吾徒之食息于此者一飯必祝想見
B24n0135_p0228a15║先皇在天之靈喜動玉色而靈山佛記願力無窮其
B24n0135_p0228a16║降福公身亦無量也某居此十年奔馳勞悴如以多
B24n0135_p0228a17║疾日思求去但以忝為開山住持若不能乘此機會
B24n0135_p0228a18║蠲其差稅則後人决不能安處而致癈弛而罪在不
B24n0135_p0228a19║肖今若辨此一事感盛德非言可喻
B24n0135_p0228a20║與張司使書
B24n0135_p0228b01║某備員官寺而從者典秩禋禮蒙受庇護多矣雖未
B24n0135_p0228b02║奉瞻識然不勝感刻今春甞卛僧徒各賦拙句少紓
B24n0135_p0228b03║懷慕七月愚徒㱕言道德意愈不敢忘差稅獲欽免
B24n0135_p0228b04║出自𮚌成復喜擢任郊賦計惟以仁惠之心寓諸寬
B24n0135_p0228b05║平明允之政則天下蒙其澤矣寺中計撥開除尤乞
B24n0135_p0228b06║終惠謹附狀伸謝上瀆清嚴惟垂矝察不𬾨
B24n0135_p0228b07║與那海彥深僉事書
B24n0135_p0228b08║去夏使舟扶護先大夫靈輿道過龍灣雖獲尉吊而
B24n0135_p0228b09║儼然縗經中莫展所懷繼聞畢舉襄奉起復臨政秋
B24n0135_p0228b10║間又喪令子送骨長于聞者莫不嗟悼以盛德所鍾
B24n0135_p0228b11║既孝且慈而罹此酷奈何奈何然𪧐因定業佛不能
B24n0135_p0228b12║逃天數乘除世所誦論惟達觀明理委順大化如范
B24n0135_p0228b13║文正早失純佑純粹終得純仁以世其家父子之緣
B24n0135_p0228b14║自有先定公以貴胄而積善餘慶居官莅事明而能
B24n0135_p0228b15║恕寬平仁厚造物者豈終懵懵哉辱書道其憂欝敢
B24n0135_p0228b16║布此以相尉解微蹤匏繫𣱵去未能臨風不勝懷戀
B24n0135_p0228b17║不悉
B24n0135_p0228b18║與　九成　　書
B24n0135_p0228b19║去載甞一再上狀計達鈞覽臺即南來傳道德意感
B24n0135_p0228b20║佩無已又竊聆輿論謂元勛世家而謙退恬雅不異
B24n0135_p0229a01║寒素才敏過人盖得向上一著操其大本故於臨官
B24n0135_p0229a02║政應事物無非此心妙用也未下良晤惟切馳仰人
B24n0135_p0229a03║便附問不悉
B24n0135_p0229a04║與韓伯高治書書
B24n0135_p0229a05║自揆踈拙又寄迹方外不敢通名於大人君子之側
B24n0135_p0229a06║惟思待盡巖穴甘於淪棄以固守吾道是吾志也而
B24n0135_p0229a07║縻身官寺乞退未能一事應[酉*(刀/(刀*刀))]便有齟齬其俯仰徃
B24n0135_p0229a08║復又不得不爾伏念初自錢唐過此出於齒錄之餘
B24n0135_p0229a09║前年使車南來叨陪累月別來愈增懷慕雖聞橫榻
B24n0135_p0229a10║中臺以顯微有間無由上狀然寺為　潛𨚎改創密
B24n0135_p0229a11║邇憲臺而不無望庇護也因愚徒留都囑其候見從
B24n0135_p0229a12║者萬一承受約束致區區之誠幸甚
B24n0135_p0229a13║荅張雪峯司農書
B24n0135_p0229a14║數載乏端便不克奉呈問候鈞安惟劇懷仰去夏光
B24n0135_p0229a15║復御史至奉接教帖及惠妙香慚懼無量舊冬愚徒
B24n0135_p0229a16║回復領教示珍果之貺又與徒輩布施贐行厚惠盛
B24n0135_p0229a17║德言感不盡及寺中諸事多蒙庇護盖由𪧐乘願輪
B24n0135_p0229a18║現宰官身弘輔教法則吾徒惟有朝夕仰叩佛天用
B24n0135_p0229a19║析福履少盡懷報之誠茲因光復回堇具狀上復
B24n0135_p0229a20║與蘓伯脩參議書
B24n0135_p0229b01║徃年金陵進獲瞻識常恨不能欵密以展德慕然每
B24n0135_p0229b02║於高文傑作中優柔饜飫若攄心膂而接衷曲雖深
B24n0135_p0229b03║相知者不啻過也此愚而慕賢味而向明人之情爾
B24n0135_p0229b04║豈謂大度不遺山林枯槁尚蒙齒及耶舊冬愚徒自
B24n0135_p0229b05║都回傳道德意存問之至併山中文移所司者每蒙
B24n0135_p0229b06║玉成懷感無已因光復御史回敢附狀道謝而致區
B24n0135_p0229b07║區之誠如此
B24n0135_p0229b08║與孔用道都事書
B24n0135_p0229b09║某寄迹方外以幼稍涉書史故於士君子雖不目接
B24n0135_p0229b10║而心切懷慕又顯微有間或致形跡音問之踈以揆
B24n0135_p0229b11║諸分爾徃年金陵獲一再從游倡和之富揮洒之妙
B24n0135_p0229b12║至今於泉石猶有德也別來缺於修敬去冬令叔世
B24n0135_p0229b13║績來審安好為尉近見華峯承旨云到都必會從者
B24n0135_p0229b14║及危太朴想一時盛集非林下所可仰睇也附便上
B24n0135_p0229b15║狀道不忘之誠
B24n0135_p0229b16║與忽都察捴管書
B24n0135_p0229b17║自泰定元年來得丞相領院事而相公為之叶𮚌一
B24n0135_p0229b18║更舊弊教門幸甚前年秋相公遷調劇郡諸山群衲
B24n0135_p0229b19║攀餞江滸依戀無已繼聞過四明分按海商纖豪無
B24n0135_p0229b20║取廉而不苛明而能恕嶋夷蠻蜑歌謠德化比審還
B24n0135_p0230a01║治雖古良二千石黃霸趙廣漢無以過之東嘉之民
B24n0135_p0230a02║何其幸哉而識者嘆息謂宜置之省臺方展大用而
B24n0135_p0230a03║吾徒者盻盻願依庇護又恐其不可得故凢有自東
B24n0135_p0230a04║來者必走問安好而樂誦善政二月江心僧奉院劄
B24n0135_p0230a05║來請新住持無言宣老云必先候謁門下受約束最
B24n0135_p0230a06║後入因得奉問無言才學該博與不肖同游方外最
B24n0135_p0230a07║交好者初聞江心積癈諸徒多矛盾欲絁謝又不敢
B24n0135_p0230a08║故勉就之然私喜相公有遺愛於吾教况茲密邇治
B24n0135_p0230a09║化可恃以無恐也昔趙清獻公知抗時迎辨才法師
B24n0135_p0230a10║於天竺取豪悍僧久捷輩遂而遠之東坡蘓公載其
B24n0135_p0230a11║事至今藂林以為羙談閣下能援例與無言為外護
B24n0135_p0230a12║則江湖衲子同一感德安知它日無如蘓公之紀之
B24n0135_p0230a13║也惟高明裁之
B24n0135_p0230a14║與普顏枯穆爾監司書
B24n0135_p0230a15║奉別劇久書疏缺然不勝懷戀自聞居制峴首忠孝
B24n0135_p0230a16║兩全即日祥琴在御行赴趣召為國為民大展經濟
B24n0135_p0230a17║而吾教倚為外護眾所屬望也舊冬常元中來伏領
B24n0135_p0230a18║教示感尉無量且聞閒居窘乏尤見節摻碌碌留此
B24n0135_p0230a19║九載疲於應[酉*(刀/(刀*刀))]求去未能幸賜箴誨為淑後計元中
B24n0135_p0230a20║回取道喪漢謂必上謁因得上狀問候不𬾨
B24n0135_p0230b01║與杜清碧待制書
B24n0135_p0230b02║不接音問復數載懷仰何極舊冬聞赴史舘榮召天
B24n0135_p0230b03║下士論交慶辱忝里閭交舊其喜益倍近何局副來
B24n0135_p0230b04║知以疾辭却回馹騎增斯文九鼎之重而古今同榮
B24n0135_p0230b05║之且聞寓計籌山中以高道自牧擇二三同志相師
B24n0135_p0230b06║友授受謝絕九流百氏毋使江湖之人附餘光走下
B24n0135_p0230b07║塵貽毀譽致好惡以自溷則高風晚節何止照映百
B24n0135_p0230b08║世也某縻身官寺求去未能詬謗日積如驅車千仞
B24n0135_p0230b09║之坂力窮而不遑息勢使而然望有以教之因遣愚
B24n0135_p0230b10║徒徃吳門輸粮就令到抗問候適散藏經客去報舟
B24n0135_p0230b11║即開各以暮年何由會晤臨風不勝馳戀
B24n0135_p0230b12║荅廖天與書
B24n0135_p0230b13║某寄迹空門幼離鄉井漂泊江湖三十年於里中長
B24n0135_p0230b14║者少有交接然數年來聞雅譽藉甚且受業悅弟獲
B24n0135_p0230b15║奉周旋故雖不承顏而心已信慕古人有終身不相
B24n0135_p0230b16║識託交書疏而情猶久要者比悅弟至辱書敘鄉曲
B24n0135_p0230b17║出處拳拳若不及至獎譽過情[莞-兀+丁]絡之惠使不肖無
B24n0135_p0230b18║以辱先施自揆為山林棄物誤蒙　國恩寵以虛名
B24n0135_p0230b19║朝夕慚懼非惟致彼譏誚恐貽禍累自苦思辭謝而
B24n0135_p0230b20║未敢何當從亮座主遊以終素願乎以來書致賀似
B24n0135_p0231a01║非相知故敢以真情具白松雪翁吊字四軸附恱弟
B24n0135_p0231a02║同上奉復不堇未下瞻晤臨風懷戀時暑惟自愛不
B24n0135_p0231a03║備
B24n0135_p0231a04║荅族弟陳宗南道士書
B24n0135_p0231a05║某六七歲時從季文兄入城就學十餘歲即祝髮從
B24n0135_p0231a06║釋繼而游方入淛已十七八年去鄉土地益遠歲益
B24n0135_p0231a07║久凢親族多不識在兒時雖識亦不能記憶又所習
B24n0135_p0231a08║與俗異故親者反䟽䟽者反親然時念之未甞不酸
B24n0135_p0231a09║鼻出涕也吾族昔多儒自奇中叔祖後始有學佛者
B24n0135_p0231a10║數人一餘年來聞賢弟與復心偕姪九萬為老氏學
B24n0135_p0231a11║又聞不癈儒業能琴詩以自怡皆道門之秀亦見吾
B24n0135_p0231a12║族有人不肖學佛三十年雖不深造其道而志所存
B24n0135_p0231a13║者此爾不幸以幼稍讀書所至便以能文字見稱耻
B24n0135_p0231a14║為汗辱甚不平之數年住一癈寺正錢唐闤闠中回
B24n0135_p0231a15║祿之後田地悉為豪奪強勉興復日襍役作亦業報
B24n0135_p0231a16║所使而人又以通時務見許皆非知我者一木鉢隨
B24n0135_p0231a17║處就食一囊衣粗給寒暑不求華好嬴餘所憂者道
B24n0135_p0231a18║未明與母老家貧欲效陳睦州織屨供養而未能負
B24n0135_p0231a19║罪于天何時買地縛屋畢此志願夏初益心季與二
B24n0135_p0231a20║先生來錢唐辱書詞意勤篤使人重增手足之慕以
B24n0135_p0231b01║抗城應酬煩冗不能倍二公欵曲湖山間為愧爾所
B24n0135_p0231b02║囑令師翠微堂記豈昧昧者所能當求名公發揮之
B24n0135_p0231b03║欲懇善之學士書扁以寄暑毒且聞其臂痛未欲煩
B24n0135_p0231b04║瀆之伺便令續𭂁去揮汙奉復不堇復心九萬暨族
B24n0135_p0231b05║中尊長鄉里故人均為申問
B24n0135_p0231b06║與友人共十四書
B24n0135_p0231b07║某自戍申冬侍先師入錢唐其時鄉人黃松瀑李楚
B24n0135_p0231b08║瞻杜清碧鄧蓀辟日相過從後閣下又以官來吳雖
B24n0135_p0231b09║去土日遠猶得侍諸老話鄉曲為樂俛仰二十餘年
B24n0135_p0231b10║歿者相半而存者又皆散處獨不肖孑然匏繫且誤
B24n0135_p0231b11║身涉世荐嬰患難如幻時之參扣與夫平日所聞所
B24n0135_p0231b12║受教於師友者盡皆喪失况有所謂行其道者乎去
B24n0135_p0231b13║年因出隣峯公會道次逢一客以手教相授因念先
B24n0135_p0231b14║師之執友二千里外猶不忘訓勵何敢望此故執書
B24n0135_p0231b15║感歎者累日後客不再至又不知其所寓未幾山中
B24n0135_p0231b16║復罹欝攸之變從事畚築竟不克奉荅罪何可言比
B24n0135_p0231b17║者情緒愈惡只思營構稍完少可逭責便謀脫去歸
B24n0135_p0231b18║鄉里見長者陪杖屨溪上為晴雪樓中旬月客平生
B24n0135_p0231b19║之願也洞山南溟侍先師最早得依隣庇能不忘先
B24n0135_p0231b20║師之舊好時與徃還或彼不諳世事而堡障之不肖
B24n0135_p0232a01║受惠等也人便奉狀不謹臨風馳戀秋氣日清惟自
B24n0135_p0232a02║愛不悉
B24n0135_p0232a03║某漂蕩湖海孤寄遠土數年得從者來杭雖各以事
B24n0135_p0232a04║牽不能數會而心自相親若有依倚而託鄉誼之庇
B24n0135_p0232a05║也去年八月政滿榮歸山中正值欝攸之變弗克走
B24n0135_p0232a06║餞私竊怏怏別才半歲露處野𪧐僧行㒒猶不下數
B24n0135_p0232a07║百相聚不散感相君憐護委人𥆳役大殿法堂閣方
B24n0135_p0232a08║丈庫厨眾寮僧房俱已成辦然躬事役作甘於勞苦
B24n0135_p0232a09║以理自遣固是定數亦由業感所致視監官近日海
B24n0135_p0232a10║溢人家田壤坍數十數里官民勞憊日夜惶怖洞觀
B24n0135_p0232a11║大化三災彌綸孰非空幻而我𦕈然殘朽殞身何愛
B24n0135_p0232a12║故常有無聊之嘆而動故人之思隆慶簡上人來問
B24n0135_p0232a13║近况安好為尉杭人傳報使斾非久復授淛右喜不
B24n0135_p0232a14║自勝又見內院羅同知說廬陵諸山以不依例闡拈
B24n0135_p0232a15║者皆以汰去令選大方辨事有德者舉上亦吾法門
B24n0135_p0232a16║幸事每懷吾祖達磨來中夏衣鉢才六傳而首得法
B24n0135_p0232a17║者青原思公江西稱吉安大郡又諸禪多大剎而禪
B24n0135_p0232a18║衲游錫不至者以無唱道之師故也閣下仁義足以
B24n0135_p0232a19║服鄉里言足信於人又家世宗族崇佛而好施能諷
B24n0135_p0232a20║其諸山使得明選四方有道者預薦剡以不負賢相
B24n0135_p0232b01║君革弊作新之善政而振興藂林又令才德之士出
B24n0135_p0232b02║於門𡓜名聞於人惠及於物而隂有福善之報也不
B24n0135_p0232b03║肖非有所私善善惡惡素志如此因簡兄回恃愛于
B24n0135_p0232b04║瀆可否久在去取俟新除有日迎候道左以尉𮨆慕
B24n0135_p0232b05║初夏向熱惟自愛不具
B24n0135_p0232b06║奉別雖遠審為政大得民心為尉兼喜令兄新除為
B24n0135_p0232b07║斯文增重嘗觀今之仕宦以能處嫌疑為全身計或
B24n0135_p0232b08║事有所甚明而力有所可為猶畏譏謗而不言至或
B24n0135_p0232b09║親友有急亦不一引手援者視此何如哉若此今之
B24n0135_p0232b10║為能吏也獨令兄在鄉黨朋友中有以事告可不可
B24n0135_p0232b11║必盡其誠使它日親臨其民豈有知而不為者乎歆
B24n0135_p0232b12║羨歆羨又蒙以故所交友託於杭守且及不肖尤感
B24n0135_p0232b13║念及近千江禪老自四明回言趙仲穆大可人意而
B24n0135_p0232b14║千江久參天目中峯來徃與松雪翁特厚與人交無
B24n0135_p0232b15║豪髮于託故諸公樂與之游獨以不一造門下為媿
B24n0135_p0232b16║盖其善類相求如此非有為也雖其菴接隣縣有山
B24n0135_p0232b17║託在化境而未嘗與人爭論且此公近併委菴而去
B24n0135_p0232b18║其山得無撨牧出自善政不待囑也
B24n0135_p0232b19║春初敘別不克[佹-(夗-夕)+天]餞江滸為媿有自東州來者必夸
B24n0135_p0232b20║誦善政明而不苛肅而能恕盖儒宗世家父子兄弟
B24n0135_p0233a01║講論詳熟施於為政不負所學矣不肖雖方外野人
B24n0135_p0233a02║幼稍讀書見古賢士嘗有不同時之嘆故在今人品
B24n0135_p0233a03║雖不慕納交然竊聆一善則樂聞而飫誦之况辱知
B24n0135_p0233a04║愛其喜尉又可勝言耶適友人依無住奉院劄徃住
B24n0135_p0233a05║慶善寺正在治下無住藂林士也來別因得上問彼
B24n0135_p0233a06║乍去生踈幸有以教之法眷郢楚雲挂錫覺慈寺掩
B24n0135_p0233a07║𨵿一室諸方聘而不起皆佳士也休暇時或可陪周
B24n0135_p0233a08║旋於泉石間新瑞巖亦通濟之才必蒙匡護所恃斯
B24n0135_p0233a09║文之契故敢上瀆
B24n0135_p0233a10║某幼出江外不獲從卿先生游故不知學又祝髮不
B24n0135_p0233a11║通世禮今夏長者過武林辱顧荒寂私喜既里下必
B24n0135_p0233a12║不見外而可奉教不謂闤闠中應[酉*(刀/(刀*刀))]多故又行軒皆
B24n0135_p0233a13║公卿徃來非野衲可廁其間故竟不能陪杖屨於一
B24n0135_p0233a14║朝夕也臨別江滸乃蒙留贈維摩像併行卷二冊時
B24n0135_p0233a15║一展對如親入居士之室而詠歌大作若銀漢瀉天
B24n0135_p0233a16║洗我塵穢啟我昬塞受賜多矣別來數月方以不知
B24n0135_p0233a17║歸途何如昨日忽椶客至辱書尉甚且索鄙作大似
B24n0135_p0233a18║逼吃人荅話徒令赤面怒頸而終不能發一詞也可
B24n0135_p0233a19║為一笑時中近除省都事尚未徃賀來人先自以手
B24n0135_p0233a20║卷與書投之必有回書又早上院中張卒持王溪相
B24n0135_p0233b01║公書至頗訝不即給散勘合江洪諸僧多有來告請
B24n0135_p0233b02║住持而謂勘合不至恐貽怒責多勸其回又頗▆異
B24n0135_p0233b03║論以來使即言別故不及奉王溪書會時併道意
B24n0135_p0233b04║別來三載不勝馳系今夏辱令叔賜願又蒙許為塑
B24n0135_p0233b05║佛不勝感激然不肖多與士大夫交嘗聞其言與僧
B24n0135_p0233b06║徃來每懼其袖中有物便殺風景謂其持疏也故五
B24n0135_p0233b07║年於此修造已十成七八忍貧自力未嘗妄造人門
B24n0135_p0233b08║頗似倔強然吾教中則不然比丘為乞士內以折驕
B24n0135_p0233b09║慢外以破人慳貪人之有三世明矣求於前報於今
B24n0135_p0233b10║施於今報於後如持左券以責償非欺也辱足下知
B24n0135_p0233b11║我深愛我厚而故為誇誕非不可且不敢向令寂令
B24n0135_p0233b12║定侍者來請所施恐定未便來故復令標侍者與俱
B24n0135_p0233b13║幸從㬰之感佩均也
B24n0135_p0233b14║自春夏來兩辱教示兼領嘉貺使人愷懼不知所措
B24n0135_p0233b15║每惟閣下以勛舊之後出理劇郡而公退杜門蕳默
B24n0135_p0233b16║自居雖清要貴官猶不敢以書問瀆視聽煩徃復乃
B24n0135_p0233b17║能略去勢位下交山林之士固是識度高遠盛德若
B24n0135_p0233b18║此而不肖何足當之杭城人事浩繁蕭提舉不得時
B24n0135_p0233b19║會然上任未久而諸公皆稱其能足張吾軍也可堂
B24n0135_p0233b20║公以英敏之才負剛正之氣而公濟之以寬持之以
B24n0135_p0234a01║重言同道合施於為政吾知珥筆之風化而為鄒魯
B24n0135_p0234a02║之邦矣廬陵之民何其幸耶其兄司馬公且夕侍親
B24n0135_p0234a03║西上又為諸公得佳友賀也承索松雪翁字近從
B24n0135_p0234a04║其子得四幅亦莫知其真膺堇以奉上前寄墨竹
B24n0135_p0234a05║亦然勤藏主聞留門下能促其再入淛為幸來時囑
B24n0135_p0234a06║為化銅鑪缾歸西隱塔上化不得則令代買即[酉*(刀/(刀*刀))]其
B24n0135_p0234a07║直也
B24n0135_p0234a08║別來已深仰慕有自湖上來者又云足下非久來杭
B24n0135_p0234a09║故且且望之久而不至益重縣縣也六月一日辱書
B24n0135_p0234a10║及詩二首殊尉渴思但中有老而貧之嘆頗令人怪
B24n0135_p0234a11║訝盖士患不聞道而貧富貴賤何預哉古人有處貴
B24n0135_p0234a12║富而為物所役迷於聲色深自厭棄有羨於山林之
B24n0135_p0234a13║士能樂乎天真全其道用故欲𣱵為貧獨儉約而不
B24n0135_p0234a14║可得者王荊公罷政判金陵惟一驢數僮未甞乘馬
B24n0135_p0234a15║肩輿所居四無人家僅蔽風雨不設墻垣若逆𣄆之
B24n0135_p0234a16║舍後又舍宅為寺就城中稅小屋以居甚熱折松架
B24n0135_p0234a17║棚處之裕如也雖其為政執拗而風度高遠甘枯淡
B24n0135_p0234a18║如頭陀棄名利如脫髮其蘓黃諸公遷謫萬里九死
B24n0135_p0234a19║一生飢寒跋涉而樂固自若千載可以想見其人也
B24n0135_p0234a20║今足下貧未至於稅屋困不至於飢寒獨老而無子
B24n0135_p0234b01║有無後之憂然物之不齊聖賢有不能惟安乎天分
B24n0135_p0234b02║而已若以吾佛所言世間相生㓕成壞終歸於幻嘗
B24n0135_p0234b03║考唐宋以來名賢世家於今子孫能守其業者幾何
B24n0135_p0234b04║哉宜興昔有楊萊公者無子以田施建康保寧寺孫
B24n0135_p0234b05║權乳母以宅為蘓之通玄寺唐詩人戴叔倫以宅為
B24n0135_p0234b06║饒之薦福寺至今祠祭如初使當時有子孫能保其
B24n0135_p0234b07║不覆絕如此乎今公年逾六十有愛女不必擇巨室
B24n0135_p0234b08║但得士人溫飽家許嫁之𬼵具有無燕禮厚薄從其
B24n0135_p0234b09║婿自為之不必效世俗爭校好看公便當高著眼把
B24n0135_p0234b10║世間相一覷覷破服居士衣巾易所居為菴擇鄉里
B24n0135_p0234b11║從游之僧有純重福氣可託以事者使主領之而奉
B24n0135_p0234b12║吾祖宗之祭公從一僮徜徉蘓杭山水間與名𪧐激
B24n0135_p0234b13║揚此道母事詩酒雖不能為龐蘊獨不愈於戴叔倫
B24n0135_p0234b14║哉不肖數年來因住癈寺還俗無異處則與工役共
B24n0135_p0234b15║作息出則應酬官府如田莊家當役相似近謀於城
B24n0135_p0234b16║東縛一草屋為脫去計未知能遂否諸山又以淨慈
B24n0135_p0234b17║虛席取不肖廁三名保上雖未能中而狂妄冐進亦
B24n0135_p0234b18║無逃於誚責矣每自愧汗春間寄人徃洪作扇送諸
B24n0135_p0234b19║公近附來令兄令弟子敬父子及伯曹叔姪共六柄
B24n0135_p0234b20║去秋上謁承規誨諄諄迨今不忘別來審起居佳勝
B24n0135_p0235a01║江淮飢殍數千里獨淛石稍熟又蒙勸分以及江左
B24n0135_p0235a02║得非善政所致而福緣會合耶茲聞欽承
B24n0135_p0235a03║上命監視書經政事之餘朝夕不懈昔文潞公為相
B24n0135_p0235a04║而兼譯經潤文使故晚年益精佛理今閣下能資以
B24n0135_p0235a05║照心為法外護豈非利益福田哉子壽相公徃杭因
B24n0135_p0235a06║論盛德謹附狀修問
B24n0135_p0235a07║徃來雖數有便不能奉一書道謝意懼以踈野上瀆
B24n0135_p0235a08║清嚴非蕳也比接手教極感軫念以備員灑掃三年
B24n0135_p0235a09║于茲日給艱窘奏
B24n0135_p0235a10║上頒賜聞之驚怖不知所從鷦鷯一技偃鼠滿腹猶
B24n0135_p0235a11║知止足巖穴一衲敢叨　天寵但開剏之初得以廣
B24n0135_p0235a12║延四方來學勵精于道以報　聖恩愚志如此近聞
B24n0135_p0235a13║淛西成圩上等之田多有出售買為常住久遠之利
B24n0135_p0235a14║也又喜都司諸官同心公勤自揆愚鈍安居佚食何
B24n0135_p0235a15║以報稱仰天蹐地若無所容尚徼餘庇時賜教䇿以
B24n0135_p0235a16║尉瞻戀不備
B24n0135_p0235a17║去冬愚徒回辱書氁𮈔之惠今春廬陵府判至承寄
B24n0135_p0235a18║佳章茲者又接教示足見高義不忘方外而林下野
B24n0135_p0235a19║衲何以當此辱愛之厚愧不能如卓契順訪東坡故
B24n0135_p0235a20║事以報所知幸時接安好以自尉解即辰溽暑緬惟
B24n0135_p0235b01║神觀超然無適不安也更望公暇誦佛書入禪定以
B24n0135_p0235b02║自娛遣天道好還趣裝㱕　朝光大相業區區至禱
B24n0135_p0235b03║不備
B24n0135_p0235b04║某竊伏林下於當時名公自揆微顯有間不敢造請
B24n0135_p0235b05║然讀其雄文大篇頌其才德之羙未嘗不嘅然仰慕
B24n0135_p0235b06║故拳拳於閣下積有年矣辛未之夏閤下過金陵以
B24n0135_p0235b07║羈於繕脩不能爭先快覩以償素願及稍暇徃謁則
B24n0135_p0235b08║使舟已發但於魯公處取所留佳什時一詠歌如承
B24n0135_p0235b09║顏色而聆德音也去冬愚徒回言山中粮事劇感公
B24n0135_p0235b10║論昔漢高帝復豐沛光武復南陽如故人嚴光猶得
B24n0135_p0235b11║復其守祠者茲山為
B24n0135_p0235b12║先皇潛宮建寺置田悉出於官費已鉅萬而稅粮能
B24n0135_p0235b13║幾累奉欽免未蒙准除却擬續置同例如金宋寺院
B24n0135_p0235b14║田粮免徵在後僧人自買方稱續置官寺新創並無
B24n0135_p0235b15║舊額止有官錢所置常住收租報官作數却當差稅
B24n0135_p0235b16║揆之金宋舊寺施惠優薄無乃不倫比得行省行臺
B24n0135_p0235b17║咨入敢徼德惠獲遂欽免吾徒苟安食息夤奉
B24n0135_p0235b18║神御香火而
B24n0135_p0235b19║文皇在天之靈照然鑑格閤下能無羹𡒅之思乎遣
B24n0135_p0235b20║愚徒再徃上狀于瀆不悉
B24n0135_p0236a01║乙亥七月餞別金陵倐忽五載不勝懷仰中間喜審
B24n0135_p0236a02║累登清要肅清憲紀顯微有間不敢奉賀以甞侍坐
B24n0135_p0236a03║竊聆清論知留心吾道氣養中澹一無嗜好如唐顏
B24n0135_p0236a04║魯公宋之富范二相皆以文章政事之餘怡神禪觀
B24n0135_p0236a05║故能洞視今古臨生死禍福之際不變其節况富貴
B24n0135_p0236a06║聲利可動其心哉病軀寄此十年去秋乞退便於求
B24n0135_p0236a07║醫而相從於方外也不謂尚爾繫留惴惴祗慄以日
B24n0135_p0236a08║為歲尚徼終惠以保善後謹附狀上瀆惟百千珍重
B24n0135_p0236a09║上以迓續元勛世德而下以禪悅自怡不具
B24n0135_p0236a10║某巖穴棄物分甘枯槁報緣乖殊濫居官寺拙於應
B24n0135_p0236a11║酬與俗齟齬人所棄惡乃辱足下相顧寂莫貽以住
B24n0135_p0236a12║章感惠無量復承教示侑之信物是重吾愧也古人
B24n0135_p0236a13║千里同風不資目擊或一傾蓋而心盡底蘊稍涉言
B24n0135_p0236a14║辭皆為剩法况以物乎謹用奉納受惠惟均行軒有
B24n0135_p0236a15║暇不惜下教奉復不悉
B24n0135_p0236a16║
B24n0135_p0236a17║
B24n0135_p0236a18║
B24n0135_p0236a19║
B24n0135_p0236a20║
B24n0135_p0236b01║
B24n0135_p0236b02║
B24n0135_p0236b03║
B24n0135_p0236b04║
B24n0135_p0236b05║
B24n0135_p0236b06║
B24n0135_p0236b07║
B24n0135_p0236b08║
B24n0135_p0236b09║
B24n0135_p0236b10║
B24n0135_p0236b11║與元叟和尚書（三荅一）
B24n0135_p0236b12║春末安西堂回甞奉狀夏秋無便不得候問起居徃
B24n0135_p0236b13║來中詢知尊安為喜但今歲諸處旱荒峯頂多眾不
B24n0135_p0236b14║無憂煩也卑姪羈於官寺疲於應酬心神昬憊又畏
B24n0135_p0236b15║禍機求去而未得每念宗門凋弊大法之寄惟尊叔
B24n0135_p0236b16║一人而已年將九十而不能侍奉以求最後之訓相
B24n0135_p0236b17║望千里興言懷思殊覺酸惻謹遣徒明禋徃拜床下
B24n0135_p0236b18║尚冀箴戒䇿其不逮區區至望隆寒惟調攝四大百
B24n0135_p0236b19║千眉壽不備
B24n0135_p0236b20║叨承法庇備員官寺十年亍茲常苦多疾累有去思
B24n0135_p0237a01║但奉
B24n0135_p0237a02║旨賜田而差稅未免恐貽後患故遣徒留都者三年
B24n0135_p0237a03║近得省部明文欽免可畢素願遂於八月十二日辭
B24n0135_p0237a04║退寺眾上下咸願法幢一臨增重宗門本路及所司
B24n0135_p0237a05║欽依元奉
B24n0135_p0237a06║聖旨事意備申上司初意待文下方敢通書然又不
B24n0135_p0237a07║敢不預布誠懇謹遣愚徒密付廣垓問候起居一致
B24n0135_p0237a08║區區瞻戀之誠幸恕其罪不備
B24n0135_p0237a09║去秋赴北維揚舟中甞奉狀計徹侍几九月四日至
B24n0135_p0237a10║都九日入覲次日拜　帝師咸問江南諸山事體以
B24n0135_p0237a11║得免役感荷　聖恩為謝復陳艱食之狀次見南北
B24n0135_p0237a12║城諸山咸問和尚安好慶壽北溪退居西堂甚安健
B24n0135_p0237a13║出前年所寄書達之感誦不已繼慶壽者魯雲九月
B24n0135_p0237a14║一日入寺大卛荒凉可念某以十二月三日出都為
B24n0135_p0237a15║集慶新寺正月六日破土馳驛二十日至金陵而
B24n0135_p0237a16║朝廷差官絡繹不絁早暮無頃刻暇且拆舊屋無容
B24n0135_p0237a17║身處茲以中天竺奉
B24n0135_p0237a18║旨令如一溪住持遣人持公文徃請和尚有遺愛山
B24n0135_p0237a19║中一溪又在屬未幸囑寺眾早請入山向蒙尊教請
B24n0135_p0237a20║改寺頟已奏准奉　勑𭂁牌頟續後發去某以相去
B24n0135_p0237b01║稍遠山門事望庇護入行速奉狀不謹惟尊察歲艱
B24n0135_p0237b02║冀寬處尉此曕戀不備
B24n0135_p0237b03║去秋甞上狀二月昭藏主回伏領教示重以錦叚下
B24n0135_p0237b04║賜登受不勝感懼且云年踰八表會晤之期料不可
B24n0135_p0237b05║復得讀之不覺涕零先師示寂十七年矣大法之寄
B24n0135_p0237b06║惟尊叔一人愚姪輩朝夕侍奉猶懼不逮以縻身官
B24n0135_p0237b07║寺每煩尊念加之鞭䇿所慙駑鈍有孤託任常以茲
B24n0135_p0237b08║寺
B24n0135_p0237b09║先皇潛宮改創數年聞勝幢有意光賁山靈延佇而
B24n0135_p0237b10║千里之間會離乖合似若有數信夫天機之妙不與
B24n0135_p0237b11║人謀心之精微難以言宣也淨土長老來又領嗣教
B24n0135_p0237b12║益增懷慕因其回蘓合香元連[躍-羽+(共-八)]八兩奉上即辰春
B24n0135_p0237b13║暄惟神相多福以介眉壽不備
B24n0135_p0237b14║與如一溪書
B24n0135_p0237b15║叨承　朝命備員　潛邸新寺去秋蒙　召入都謝
B24n0135_p0237b16║恩因以天竺缺住持舉三名自代敷奏亍
B24n0135_p0237b17║上奉　特旨點定和尚大名京城師德與江南諸山
B24n0135_p0237b18║在都者識與不識歡躍𮚌仰固知高風雖一室不宜
B24n0135_p0237b19║自居若靈源大士生死不離大眾然靈源未甞不住
B24n0135_p0237b20║山也今藂林凋弊魔孽強盛所至大方若逃亡家衲
B24n0135_p0238a01║子無挂錫之地而和尚與杭人𪧐有緣契道風遠揚
B24n0135_p0238a02║可以極宗綱建法社毋以塵俗可猒靖退自高眾生
B24n0135_p0238a03║難度世事堪忍從古而然但随時化導隨力建立以
B24n0135_p0238a04║報　聖恩佛恩也某道業荒踈垢習深重與俗陸沉
B24n0135_p0238a05║緬懷規訓惕然慚懼但望攝受俯偱眾請增重此山
B24n0135_p0238a06║使不肖可以少盖前愆本欲自回迎迓以起造工程
B24n0135_p0238a07║方急　朝廷差官絡繹而至不可暫離三月上梁後
B24n0135_p0238a08║或圖一㱕可盡晤言克似去奉狀不謹惟冀鑒察依
B24n0135_p0238a09║前所陳以續正宗區區至禱不備
B24n0135_p0238a10║與妙國師書
B24n0135_p0238a11║去冬三月託舘堂下溷瀆不可言兼日聽法誨通諸
B24n0135_p0238a12║宗發揚佛祖玄奧又得覩座下龍象皆五竺四方諸
B24n0135_p0238a13║國殊音異俗者不啻數十種族以是知
B24n0135_p0238a14║皇朝輿地之廣佛化之溥而我國師主領宏綱曠古
B24n0135_p0238a15║以來佛事之盛未之有也江南巖穴中寒酸野衲有
B24n0135_p0238a16║目未見有耳未聞甚為希有雖平生參學不如一承
B24n0135_p0238a17║顏開發為益弘多初傳法幢三月下臨後聞寵留重
B24n0135_p0238a18║增懷仰然為天下教門所系豈我可專私慕者某愚
B24n0135_p0238a19║鈍無能叨濫新寺惴惴恐懼無以報國惟勵精勉力
B24n0135_p0238a20║朝夕禪誦上祝
B24n0135_p0238b01║聖壽萬安次願國師仰弘佛祖重任下為天下僧徒
B24n0135_p0238b02║作主冀一身續二千年慧命正脉天龍加護安隱無
B24n0135_p0238b03║𢙉化導群生區區至禱不𬾨
B24n0135_p0238b04║與澄湛堂書
B24n0135_p0238b05║廿餘年湖山陪從之久一且乍遠不勝馳仰去秋聞
B24n0135_p0238b06║尊體愆和恐徃來者所言不真不敢修問兼有北上
B24n0135_p0238b07║留都下三月南北城諸山無不相問咸以和尚為江
B24n0135_p0238b08║南教法宗主獨建赤旛餘子望塵而拜矣歲暮㱕至
B24n0135_p0238b09║金陵起造甚冗朝夕無頃刻暇以先所住中竺奉
B24n0135_p0238b10║旨令如一溪住持遣人持公文徃請所賴和尚為隣
B24n0135_p0238b11║好又與一溪道義之篤煩力𮚌成之得一善士同類
B24n0135_p0238b12║相慶不得羽言也諸山和尚不具別幅會次幸致百
B24n0135_p0238b13║千珍重意不備
B24n0135_p0238b14║與恩斷江書
B24n0135_p0238b15║奉別十餘載書疏廢缺良以多故自天竺欝攸之變
B24n0135_p0238b16║繕脩未完復被官差過金陵奔馳南北迎送便客不
B24n0135_p0238b17║啻郵傳之苦雖極懷仰而高風遠度追蹤古德自揆
B24n0135_p0238b18║碌碌應酬塵俗尚敢託舊通名侍側以取識者譏誚
B24n0135_p0238b19║乎近聞俯從保福之請又與新玉几聯輝合壁學者
B24n0135_p0238b20║有賴同宗增慶庸是敢奉賀疏而修舊好也適令孫
B24n0135_p0239a01║待蔵主下顧言即歸侍先具稟瀆區區圖專狀冬暄
B24n0135_p0239a02║惟善保愛不宣
B24n0135_p0239a03║與明雪窓書
B24n0135_p0239a04║俊書記來辱書及剔紅盤子感媿無已且審住山安
B24n0135_p0239a05║好帑𢈔充羨脩繕完羙使容佳衲子數十足可行道
B24n0135_p0239a06║何必五山十剎也王可毅參政由湖廣赴　召取道
B24n0135_p0239a07║留此數問近况而臺端諸公識不識者皆稱慕揮洒
B24n0135_p0239a08║之羙而鄙性年來拙懶愈甚而居官寺又不得不隨
B24n0135_p0239a09║時俯仰達官初至一賀而退臨門則迎其它報謁悉
B24n0135_p0239a10║[癈-(弓*殳)+放]雖遭怪怒亦不顧恤然識者謂吾得體公私之事
B24n0135_p0239a11║豪髮不預殷勤交接徒取困辱造物於人政自有定
B24n0135_p0239a12║惟脩其在我者而已然世事可畏得一日先退縮乃
B24n0135_p0239a13║為佳耳
B24n0135_p0239a14║荅砥平石書
B24n0135_p0239a15║某在江右時聞圓應室中龍象皆足氣吞諸方而和
B24n0135_p0239a16║尚尤稱穎拔常願親炙不能遠去及來淛天童散席
B24n0135_p0239a17║圓應遷化名勝多出世四方不肖因留杭湖莫展良
B24n0135_p0239a18║覿獲交於令弟千里而嚮慕之私未甞少置比數年
B24n0135_p0239a19║堕身[癈-(弓*殳)+放]院自[(厂@((既-旡)-日+口))*頁]塵俗不敢通名左右今春上足來辱
B24n0135_p0239a20║書海菜之惠雖先施之禮令人感媿而喜不為長者
B24n0135_p0239b01║棄絁繼此有可以受教矣上足回清江紙一匹吳箋
B24n0135_p0239b02║五十番奉上匪報也相望東西州何時一奉顏色莫
B24n0135_p0239b03║尉瞻仰臨風馳戀
B24n0135_p0239b04║荅匡正宗書
B24n0135_p0239b05║春夏間便人去兩奉書以久不得受業家俗信及見
B24n0135_p0239b06║人說上年飢荒兼以搶掠貧富俱不料生故書中信
B24n0135_p0239b07║筆直情相愬併問况味果何如爾非有所于瀆使有
B24n0135_p0239b08║貸借理必償還古人養母俱有法制睦州織蒲供養
B24n0135_p0239b09║不聞求於人道紀以身負母或有助之者曰吾母非
B24n0135_p0239b10║吾母也形骸之累吾事也可勞它人哉律許佛子減
B24n0135_p0239b11║衣盂之資養父母父母正信恣與之非正信者稍與
B24n0135_p0239b12║之不肖之族先世多儒亦出名僧近子弟輩皆癈學
B24n0135_p0239b13║無知受業恱弟來問以度荒之計幸喜粗給且感以
B24n0135_p0239b14║統金為老母湯藥之奉此因相愛然視先哲所行能
B24n0135_p0239b15║無相戾乎謹附元數奉償感惠等也如後有門戶事
B24n0135_p0239b16║得與當道言少庇及之出於望外或彼以它人事相
B24n0135_p0239b17║于則勿聽乃幸賤蹤欲八月赴北然亦未决只思深
B24n0135_p0239b18║入巖穴求少安而未得其計承示報百丈近况皆所
B24n0135_p0239b19║喜聞又聞監司相公為政江西之民書其名為救命
B24n0135_p0239b20║活佛供養者古之良相亦不過是也悅弟回竹賦一
B24n0135_p0240a01║本寄上時暑惟自愛不一一
B24n0135_p0240a02║荅愚如菴書
B24n0135_p0240a03║前秋與今春兩次辱書以倦眾欲使不肖接踵後塵
B24n0135_p0240a04║甚感厚愛而自揆非器兼[豕/一]相領院事以來一更舊
B24n0135_p0240a05║弊凢住持不拘寺院大小俱從三名從新改給勘合
B24n0135_p0240a06║縱先以三名[(留-田)-刀+ㄗ]信保到者亦發下再換待新勘合保
B24n0135_p0240a07║定三名到時即與𨷺拈便發劄付急遞鋪去並無費
B24n0135_p0240a08║用除此略無間道可入况平生甘守癡鈍不能與人
B24n0135_p0240a09║低昂堇守畏禍猶有不逮豈敢以間道冐進耶又歷
B24n0135_p0240a10║數鄉中尊𪧐如晨星落落後來縱有英邁而氣象不
B24n0135_p0240a11║及先輩和尚雖尊年幸彊健且山林深靜祖庭傳道
B24n0135_p0240a12║之地可以鍛鍊學者故累奉狀勸留而道委曲所以
B24n0135_p0240a13║非敢虛禮辭讓七月廿一日勝首座言都寺來伏領
B24n0135_p0240a14║教帖及山門請疏兩序耆舊書聞之驚愕旬日不能
B24n0135_p0240a15║自安原其所以乃𤥼監寺者曾有書說不明白疑悞
B24n0135_p0240a16║尊聽而勞耆𪧐與從者徃還數千里觸隆暑冐驚濤
B24n0135_p0240a17║困憊艱阻何所不至使不肖戮身不足以塞責而報
B24n0135_p0240a18║盛德也某居此殊無况闤闠中應[酉*(刀/(刀*刀))]疲於土木深自
B24n0135_p0240a19║厭惡峯頂高寒又𢈔廩充羨室宇新麗得繼芳躅守
B24n0135_p0240a20║成規而承教訓於朝夕此生大幸奈拘文而非人所
B24n0135_p0240b01║能為也專使留此月餘各以真誠剖露寧容一豪虛
B24n0135_p0240b02║偽因勸其回卛眾苦留幸俯徇其請遲一二年却看
B24n0135_p0240b03║機會如何謹此奉復其山門䟽與兩序耆𪧐諸老書
B24n0135_p0240b04║皆不敢開就令持還勞煩人從重費𮖐糧而又違雅
B24n0135_p0240b05║意罪不可逭
B24n0135_p0240b06║與宗可庭書
B24n0135_p0240b07║池陽僧自越回杭來天竺出所賜書甞即奉荅計必
B24n0135_p0240b08║達十月行院公會𨷺拈而大名中宣城景德之選咸
B24n0135_p0240b09║謂江海耆年如公不數人而低回江左此舉復不稱
B24n0135_p0240b10║特𢙢為故里一歸如圓悟祖之住昭覺或可爾後聞
B24n0135_p0240b11║池陽之檀越士庶固留不舍而又喜郡𬾃昂父公以
B24n0135_p0240b12║斯文氣味相知而教門可倚以為外護也某正月望
B24n0135_p0240b13║抵金陵二月三日入新寺初擬赴北復少止近得報
B24n0135_p0240b14║差官買木起寺復撥田未審若何然昇與池不遠聞
B24n0135_p0240b15║徃來人誦馬公善政不絁耳大是擒捕江淮彊賊為
B24n0135_p0240b16║商旅大便况𬾃先在太平時去蕪湖一根枑巨豪其
B24n0135_p0240b17║邑至今安靜作郡如趙廣漢黃霸之流則它日嚮用
B24n0135_p0240b18║清獻家世斯無媿矣不肖同差來官入蔣山立碑見
B24n0135_p0240b19║曇芳言有一道人徃池州載蘆求作記於𬾃子以林
B24n0135_p0240b20║下人雖辱交而懼瀆其清嚴又思和尚久缺問訊因
B24n0135_p0241a01║具修敬或會昂父道珍重意不殊此入夏向熱惟善
B24n0135_p0241a02║保愛不悉
B24n0135_p0241a03║與寶雲盧老書
B24n0135_p0241a04║某未出眾時和尚已據座說法嘗獲請益至今不敢
B24n0135_p0241a05║少忘自勝幢徃新吳一住三十五年道德如首山風
B24n0135_p0241a06║穴耆年如趙州典午晚生餘子何足知之某流浪江
B24n0135_p0241a07║淛冐濫匡徒己巳春復叨
B24n0135_p0241a08║國恩𬾨員官寺不過從俗俯仰不能扶護宗教法門
B24n0135_p0241a09║之罪人也仰慕高風愧死無地去夏辱教示弉予過
B24n0135_p0241a10║情不蒙箴規是以世俗待我使自愧責人回值冗不
B24n0135_p0241a11║及荅狀正初寶雲人至復接書誨以觀音寺記見囑
B24n0135_p0241a12║才識荒踈何能及此况二十年來盡悴土木似覺損
B24n0135_p0241a13║傷心神疲憊昬耗健忘多睡加以賓客迎送朝夕不
B24n0135_p0241a14║休連日來以
B24n0135_p0241a15║先皇聖忌看藏經臺官祭祀終霄不得寢息而來人
B24n0135_p0241a16║即趂便舟而回雖尊命不敢辭然必待二月勉成之
B24n0135_p0241a17║問便附上也謹勒狀上復惟壽高期頥而不倦垂誘
B24n0135_p0241a18║以任大法九鼎一絲之寄如古人單丁草屋道之所
B24n0135_p0241a19║在無羨於萬指千礎也相望甚遠臨紙不勝馳戀
B24n0135_p0241a20║與果庵主書
B24n0135_p0241b01║書付果菴主四月初大隱大士至承寄扇且云曾在
B24n0135_p0241b02║杭中天竺時與盛侍者因令作般若無盡鐙記以來
B24n0135_p0241b03║金陵無暇入思聞盛兄已過去而般若老和尚亦示
B24n0135_p0241b04║寂極切怏怏愚志欲得老和尚行狀當為撰行業記
B24n0135_p0241b05║以卒遺志也大士又云得吾友𮚌成菴事不倦勞苦
B24n0135_p0241b06║化緣接待感刻無量此菴吾幼時随大士同建自游
B24n0135_p0241b07║方三十餘年近復叨濫
B24n0135_p0241b08║國恩住持官寺未能辭退而大士年老無人侍奉得
B24n0135_p0241b09║吾友朝夕𮚌助幸望安心不退願輪他日首丘或効
B24n0135_p0241b10║區區謹附鈔一錠作麵供大眾以表不忘
B24n0135_p0241b11║與若季衡書
B24n0135_p0241b12║己巳正月相別辱餽贐甚䔍一再到杭而不得欵密
B24n0135_p0241b13║繼而奔走南北應[酉*(刀/(刀*刀))]多故不得脩問且知勇退歸越
B24n0135_p0241b14║號雲門三高近二老聞已出山而公能獨高乎待藏
B24n0135_p0241b15║主來言來春從者欲游金陵若果則鍾山狷鶴喜舞
B24n0135_p0241b16║以迎况[白-日+(几@二)]官乃天台祖舊化之地能一吊遺跡亦不
B24n0135_p0241b17║惡也但恐由[舟-(白-日)]陽遵陸有二百里之跋涉不若取金
B24n0135_p0241b18║山問舟雖遇風濤之阻然不過遲留數日爾有法眷
B24n0135_p0241b19║倫仲芳極有道韻先師甚愛之聞退佛巖不知留四
B24n0135_p0241b20║明何處或清蔵主得其相陪同來尤出望外之喜以
B24n0135_p0242a01║客至不作仲芳及清公書東明作房主必忙併問訊
B24n0135_p0242a02║會晤有期不悉
B24n0135_p0242a03║與喆古智書
B24n0135_p0242a04║某初出眾時和尚已出世後上下吳楚間又徃來相
B24n0135_p0242a05║失遠望勝幢奔走四方衲子不肖為里中後進不及
B24n0135_p0242a06║一親槌拂可勝嚮慕記庚申之冬天目中峯貽書以
B24n0135_p0242a07║虎溪灾變令作脩造疏其時妄計當大故者必待非
B24n0135_p0242a08║常之人年來聞化事甚盛東坡所謂不起亍座而化
B24n0135_p0242a09║廬山之下為釋梵龍天之宮於今親見之何其幸耶
B24n0135_p0242a10║自顧寡德躬事畚築無所成就又誤蒙諸山齒錄偶
B24n0135_p0242a11║中天竺之舉朝夕惕懼而已取譏高識貽玷鄉社便
B24n0135_p0242a12║風冀有以教我今夏足翁首座古源蔵主來辱書惠
B24n0135_p0242a13║物禮過厚將譽過情非所敢望今聞其歸值冗奉荅
B24n0135_p0242a14║不謹方今正宗無人念先時吾鄉諸老皆先化鄉閭
B24n0135_p0242a15║而後入淛皆光明盛大十數年來頗覺寂寥湖海所
B24n0135_p0242a16║屬望者猶有和尚與圓通二老在焉神靈有知終當
B24n0135_p0242a17║推轂惟不倦鍛鍊學者以副區區至禱
B24n0135_p0242a18║與受業師祖書
B24n0135_p0242a19║常思六七歲時就學故山而山中開創之勞實自和
B24n0135_p0242a20║尚立成規以遺後人今稍有樹立敢志所自以漂蕩
B24n0135_p0242b01║方外不克侍奉朝夕兢兢深負罪慝雖號出世而不
B24n0135_p0242b02║能闡化雖匡徒而不能弘道又且福薄緣差自報國
B24n0135_p0242b03║天竺俱值欝攸之變脩繕未完復來金陵只縈世故
B24n0135_p0242b04║莫識何以奉明訓也悅弟來伏讀教示規誨諄諄喜
B24n0135_p0242b05║尊年九十而康健如昔以縻身官寺不遑㱕省惟西
B24n0135_p0242b06║嚮馳戀而已伏冀與趙州古佛同一壽量尉此瞻仰
B24n0135_p0242b07║奉狀于冐無任戰慄之至不𬾨
B24n0135_p0242b08║與卯月江書
B24n0135_p0242b09║某以地遠寡便久缺通問而懷仰無已夏間聞甬東
B24n0135_p0242b10║以玉几來聘不赴繼而使者徃復再三堅守必欲起
B24n0135_p0242b11║行而勝幢始渡江或謂苕寺富盛可安廣眾鄮嶺虛
B24n0135_p0242b12║名五山而凋弊冝若毋徃然古𪧐行道不擇地随機
B24n0135_p0242b13║赴感任緣去住彼名彼富皆外物也禪師之心或在
B24n0135_p0242b14║於是比待蔵主來知道過雲門以九月望日八山獨
B24n0135_p0242b15║一翁後五日入保福而天童延慶雪竇諸山皆名德
B24n0135_p0242b16║又淛東教府猶有公論異於它處則玉几可指日而
B24n0135_p0242b17║復全盛吾祖東菴西菴賴有庇護焉待師言歸謹附
B24n0135_p0242b18║狀上賀微弊告至禮不足以展誠餘俟專遣時寒冀
B24n0135_p0242b19║善調攝不宜
B24n0135_p0242b20║與有龍長老書
B24n0135_p0243a01║四月廿二日伏接手教感尉無量且審住山安好說
B24n0135_p0243a02║法無惱每見過徃官員論閩中諸山之弊官府獄訟
B24n0135_p0243a03║僧居其半獨足下早游方外徧參江淛諸大尊𪧐故
B24n0135_p0243a04║摻履造詣非餘子所知自可拔俗千丈然其類頑惡
B24n0135_p0243a05║其習久弊視住持為過客安能從化為善先佛在時
B24n0135_p0243a06║六群之黨猶不能制况二千餘年末法比丘耶幸曲
B24n0135_p0243a07║垂誘迪更要去處輕便毋蹈禍機區區拘於官寺惴
B24n0135_p0243a08║惴度日屢求去而未能責以開創之始必令立定成
B24n0135_p0243a09║規方許放間然於世故事非鉗口不敢言亦塞耳不
B24n0135_p0243a10║願聞也望悉此意承寄繡叚固是可與人作人事然
B24n0135_p0243a11║物太重非吾所當而元章謂數千里將至豈可復返
B24n0135_p0243a12║勉留之慚懼不已官紗一端重十四兩少荅雅意非
B24n0135_p0243a13║報也夏熱惟為道保愛不悉
B24n0135_p0243a14║與淵默堂書
B24n0135_p0243a15║奉別三十餘年矣記戊辰之冬在天竺時伏承書惠
B24n0135_p0243a16║正值官差過金陵迫之上道失於奉荅後竟奔馳南
B24n0135_p0243a17║北應[酉*(刀/(刀*刀))]無暇復稽修問罪負何言然每懷思幼時游
B24n0135_p0243a18║從規誨之德言猶在耳信知古𪧐於一師一友少有
B24n0135_p0243a19║所益終身不忘至開堂日拈香[酉*(刀/(刀*刀))]謝豈欺我哉自媿
B24n0135_p0243a20║道業荒䟽誤蒙
B24n0135_p0243b01║國恩𬾨員官寺何以匡徒補報宗教有負師友多矣
B24n0135_p0243b02║近僧自洪來又[打-丁+妄]批示併緘先至元間東溪為奇中
B24n0135_p0243b03║叔祖作江湖䟽槀知寬度海涵尚納我於可教之域
B24n0135_p0243b04║未即拒絁自省不逮愈益慙懼因愚徒懷渭歸令其
B24n0135_p0243b05║專拜堂下鈔一定綿十兩少致遠意惟攝受之地遠
B24n0135_p0243b06║不能參侍惟善調寢食與趙州古佛同一壽量百千
B24n0135_p0243b07║珍重不宜
B24n0135_p0243b08║與福田僧書
B24n0135_p0243b09║久不通問惟劇仰慕每與宗濟論悲度四生無過水
B24n0135_p0243b10║陸大會獨餘子傳西蜀揚推官儀式殊異嚴肅而和
B24n0135_p0243b11║尚禪觀兼修行解俱𬾨佛夫幽冥感通如嚮由是追
B24n0135_p0243b12║思
B24n0135_p0243b13║先皇以潛邸建寺僧徒食息其間𦎟𡒅之感日惕于
B24n0135_p0243b14║懷道荒德薄莫伸報効又念父師訓育徒友𮚌助居
B24n0135_p0243b15║然異世情不自勝乃洗心滌慮運誠致敬奉書攀屈
B24n0135_p0243b16║猊座開歲過此卜仲春之望大闡勝筵伏望侍者興
B24n0135_p0243b17║無緣慈作不請友無吝法施惠然宜來且茲會昔梁
B24n0135_p0243b18║武於鍾山創始一念融通今古一息因以縱觀山川
B24n0135_p0243b19║之勝而扁舟順流孰謂脩阻也又聞禹河老禪以久
B24n0135_p0243b20║參𪧐德歸化故里苐未及披識不敢具狀上瀆倘蒙
B24n0135_p0244a01║宛轉勸請併諸法侶同賜下臨尉此瞻企幸甚幸甚
B24n0135_p0244a02║使四恩三有俱霑利濟豈存歿感戴而已阻於官寺
B24n0135_p0244a03║不克躬徃于冐清嚴無任悚慄不𬾨
B24n0135_p0244a04║與　　　書
B24n0135_p0244a05║某在玉峽時獲聞格訓者累日別十年始復西林一
B24n0135_p0244a06║會不旬日散去今又十六年矣奔走吳楚随業受報
B24n0135_p0244a07║三住癈院𬾨嘗艱苦比五六年值報國回祿終日襍
B24n0135_p0244a08║工役躬為畚築又田山豪𡙸過半與吏胥賤卒爭較
B24n0135_p0244a09║唇吻身心塵俗不異田莊家每懷高風願服勤左右
B24n0135_p0244a10║而不可得夏中古源來辱書道德光華發為詞翰盎
B24n0135_p0244a11║然而和肅然而厲可愛可敬又憫法門之弊惻然極
B24n0135_p0244a12║溺救焚之志不啻長太息而流涕也間房古寺負氣
B24n0135_p0244a13║若此我輩盜名竊器随群逐隊真鼠雀偷生耳錢唐
B24n0135_p0244a14║天台教僧有潤玉岡者力行般舟三昧持律嚴甚不
B24n0135_p0244a15║宜應世近選住演福學子輻湊如一溪履踐端正亦
B24n0135_p0244a16║拈中雙林聞化風頗盛
B24n0135_p0244a17║荅真如舜長老書
B24n0135_p0244a18║別去恰五載去夏亨藏主盱江回辱寄書及布甚感
B24n0135_p0244a19║四月初上足至接閏月十七日書知出世說法而不
B24n0135_p0244a20║忘所自為山僧拈香不覺悚然吾宗受授不是戲劇
B24n0135_p0244b01║驗於最初一步工夫純熟忽然啐地折嚗地斷見從
B24n0135_p0244b02║上佛祖天下老和尚心䏏五藏如鏡照鏡一切差別
B24n0135_p0244b03║語言如自家說話一般無一絲毫疑惑然後復加徵
B24n0135_p0244b04║詰勘辨至於機緣相契啐啄同時謂之以心傳心續
B24n0135_p0244b05║佛慧命而後人以辨事來歷為講明言句為有所得
B24n0135_p0244b06║至有以飲食相啖貨利相資聲勢相附乍此倐彼力
B24n0135_p0244b07║攘黨護非曰市交實若𭁵合吾以昇涉世而荒於道
B24n0135_p0244b08║不敢為人師而頗能知愧徃年荷吾友以鄉誼之䔍
B24n0135_p0244b09║煩領內記繼而南屏以記室相招而吾來金陵不得
B24n0135_p0244b10║欵密然亦期吾友性行純羙謹慎三業終為法器也
B24n0135_p0244b11║既住院須真履踐明因果[母-(、/、)+〡]堕流俗具要洞徹佛祖
B24n0135_p0244b12║向上一著而不為機境所移方自能手頭活立處高
B24n0135_p0244b13║如此應世不謬為吾家種草也欲𬾨𭂁報書值出接
B24n0135_p0244b14║官不及䌤縷二葛二苧之惠領訖法衣一頂寄荅不
B24n0135_p0244b15║悉
B24n0135_p0244b16║荅慈化愈長老書
B24n0135_p0244b17║徃在天竺一見神宇清重便期法器及叩所蘊益知
B24n0135_p0244b18║造詣深密可承重寄苐恨不能久欵別來每切懷思
B24n0135_p0244b19║前年承遣都寺通書不忘所自以法系相及其時以
B24n0135_p0244b20║它故不暇荅今夏又特發東江藏主持書累千百言
B24n0135_p0245a01║推原先宗授受之旨與日用履踐之實不及應[酉*(刀/(刀*刀))]世
B24n0135_p0245a02║故無不周悉而㱕德於愚自視缺然何敢當此昔北齊
B24n0135_p0245a03║文公上稟龍樹地之相去數萬里古塔主嗣雲門時
B24n0135_p0245a04║之後先百有餘載而心同道同無有少異盖吾與天
B24n0135_p0245a05║地萬物均以明覺之性淪蕩流汩互為外墜必反于
B24n0135_p0245a06║初如經云發真㱕元上與佛祖同一受用而所謂續
B24n0135_p0245a07║慧命者是也又德山臨濟雲門趙州以來唱高機峻
B24n0135_p0245a08║𨵿楗扃鐍皆當透脫無礙方能為人抽釘拔楔㨿曲
B24n0135_p0245a09║彔床不是細事吾以涉世早福緣素薄甞多憂患聞
B24n0135_p0245a10║道而不能力行如目極高峯遠近向背歷歷可辨而
B24n0135_p0245a11║足力不逮深自恨責又居官寺十二年累求退而不
B24n0135_p0245a12║得此行可遂去志當𦀽茅以了吾事也藍江年盛才
B24n0135_p0245a13║贍所住山皆能興振今居受經祖庭常千餘眾福厚
B24n0135_p0245a14║緣順更宜力弘此道於應酬繁劇密自照覺久之則
B24n0135_p0245a15║有超然自得氣象矣多承篚幣益感厚意東江留蔣
B24n0135_p0245a16║山記室琳侍者回法衣一頂紗一叚就寄復荅縷縷
B24n0135_p0245a17║不盡所懷惟永續正宗是望不悉
B24n0135_p0245a18║荅清泉海長老書
B24n0135_p0245a19║相別五載常切馳系比喜出世以書見寄上陳祖道
B24n0135_p0245a20║之重次敘徃復之密而以法系相及聞之深媿吾友
B24n0135_p0245b01║昔在先大仰會中已如黃龍領徒行脚老佛智深相
B24n0135_p0245b02║敬愛後入淛而諸方畏鋒而避莫敢嬰也若鉗鎚之
B24n0135_p0245b03║妙抱負之富吾固退三舍矣果不忘所自得同稟先
B24n0135_p0245b04║師亦斯道有光乃欲如應菴卍菴入圓悟之室而嗣
B24n0135_p0245b05║虎丘妙喜力回古道顏色然劣者何敢以當之恐為
B24n0135_p0245b06║人譏誚也懼咈來意姑徇所請法衣一頂官紗一叚
B24n0135_p0245b07║寄去來幣領外益感琳侍者問舟告別忽遽復荅草
B24n0135_p0245b08║草惟力行祖令以迓正宗不悉
B24n0135_p0245b09║荅南山月長老書
B24n0135_p0245b10║相別恰一載自聆出世極為喜慰但聞為劣者拈香
B24n0135_p0245b11║一事令人甚不安固是近時藂林以行脚辨事或得
B24n0135_p0245b12║片言隻字之益至於住院託此以表道𧨏爾然徇名
B24n0135_p0245b13║責實於我何有諦審先宗是何標格者箇題目不是
B24n0135_p0245b14║戲劇列祖授受以心傳心如鏡照鏡何資語默如古
B24n0135_p0245b15║塔主之嗣雲門北齊之稟龍樹相隔千百年蔣山之
B24n0135_p0245b16║於大陽亦不及識而其氣類相感豪髮不移每笑末
B24n0135_p0245b17║俗之弊取古人語言穿𮢶以當傳授及有以勢利相
B24n0135_p0245b18║顧附就炎而去涼朝此而暮彼者平昔所深惡不肖
B24n0135_p0245b19║雖不能高出常流亦頗知羞而不敢狂妄也足下相
B24n0135_p0245b20║從數載才敏而識高必能洞察如苦不相外但同稟
B24n0135_p0246a01║先師為朋友足矣承惠磁器大適所用值接天使忙
B24n0135_p0246a02║寶維那去速有先師所留伽黎併北綾一疋就寄期
B24n0135_p0246a03║昌吾宗而力負此道[母-(、/、)+〡]以住院自足且自恣歲歉益
B24n0135_p0246a04║愛重奉荅不悉
B24n0135_p0246a05║
B24n0135_p0246a06║
B24n0135_p0246a07║
B24n0135_p0246a08║
B24n0135_p0246a09║
B24n0135_p0246a10║蒲室集卷之
B24n0135_p0246a11║蒲室集第一目錄
B24n0135_p0246a12║古辭
B24n0135_p0246a13║猗蘭辭思親辭山雲辭
B24n0135_p0246a14║風篁引宋孝子詩
B24n0135_p0246a15║古詩（四言）
B24n0135_p0246a16║高門一首贈岳柱公
B24n0135_p0246a17║客去一首送婁所性歸江西
B24n0135_p0246a18║瞻雲亭詩畫蘭泉石為鎦君安賦
B24n0135_p0246a19║古詩（五言）
B24n0135_p0246a20║期石室不至心遠堂為吳江張清夫賦
B24n0135_p0246b01║陶隱居像題程仲華西行集
B24n0135_p0246b02║送暉東陽徃江西省佛智師
B24n0135_p0246b03║送楊子誠臺郎送汪希顏兼呈佛智師
B24n0135_p0246b04║追和洪景盧內翰題龍臺寺詩送曇西竺
B24n0135_p0246b05║次韻王伯循御史見贈贈曹伯珪
B24n0135_p0246b06║梁楷田樂圖
B24n0135_p0246b07║賦得露盤送邵本初侍親之枯蒼
B24n0135_p0246b08║次韻廉公秀御史送觀志能臺郎赴都
B24n0135_p0246b09║送觀志能臺郎赴都得勸字
B24n0135_p0246b10║次韻石室贈琦上人顏暉𤠔
B24n0135_p0246b11║子昂竹石武仁夫蘭萬空
B24n0135_p0246b12║送欽上人送吳希賢提舉
B24n0135_p0246b13║琴書自樂詩怡如堂為鎦彬之賦
B24n0135_p0246b14║題畫感興二首
B24n0135_p0246b15║索士巖都事赴淛東僉憲以疾不能送作詩
B24n0135_p0246b16║寄別
B24n0135_p0246b17║
B24n0135_p0246b18║
B24n0135_p0246b19║
B24n0135_p0246b20║
B24n0135_p0247a01║
B24n0135_p0247a02║
B24n0135_p0247a03║
B24n0135_p0247a04║
B24n0135_p0247a05║
B24n0135_p0247a06║
B24n0135_p0247a07║
B24n0135_p0247a08║
B24n0135_p0247a09║
B24n0135_p0247a10║
B24n0135_p0247a11║蒲室集卷之一
B24n0135_p0247a12║豫章　釋　大訢　笑隱
B24n0135_p0247a13║古辭
B24n0135_p0247a14║猗蘭辭
B24n0135_p0247a15║野澷澷兮菉葹霜貿貿兮露滋露滋兮匪暘不晞彼
B24n0135_p0247a16║羙不見兮以渴以飢湘之涉兮阻且隮挂長蛇兮吼
B24n0135_p0247a17║玄羆景翳翳兮歷崦嵫念徂歲兮愆芳期羌不畏乎
B24n0135_p0247a18║色[褒-保+(共-八)]誰招魂兮若有知遡長風兮覽予懷寄音塵於
B24n0135_p0247a19║竹帛兮猶不媚厥姿王之𧂐兮參差風之佩兮陸離
B24n0135_p0247a20║芳霏霏兮闖吾帷縆朱弦兮待之娛予之獨兮澹忘
B24n0135_p0247b01║歸
B24n0135_p0247b02║思親辭（有序）
B24n0135_p0247b03║王君寶御史以游宦無常處圖先塋于軸歲時隨
B24n0135_p0247b04║所寓展祭之為作思親辭以致其思云
B24n0135_p0247b05║耳有聞兮如語目熒熒兮如睹來翩翩兮而欲舉倐
B24n0135_p0247b06║而去兮疇與奠蘭烝兮桂酒我祭而享兮尉我荼苦
B24n0135_p0247b07║念舊居之衡宇今㱕而乘兮𩣭馬泉深兮長溜水翳
B24n0135_p0247b08║翳兮隂茂䔍孝思兮無斁自我躬兮我後
B24n0135_p0247b09║山雲辭（有序）
B24n0135_p0247b10║千上人結菴餘英山中揭所居曰半雲夫雲之為
B24n0135_p0247b11║物不多寡大小形也而曰半何哉不以離世絁俗
B24n0135_p0247b12║人不得而友之能不趋利而合不避害而散同於
B24n0135_p0247b13║無心䟽於無跡惟雲克肖焉於是空半室以居之
B24n0135_p0247b14║朝夕容與而不異也笑隱子懼其久而忘之欲固
B24n0135_p0247b15║其盟遺之以歌
B24n0135_p0247b16║南山兮朝隮夕容與兮水涯復儃佪兮余次賔而肅
B24n0135_p0247b17║之子欵扉撫瑤席兮布函文樂無歝兮澹忘㱕𮒸不
B24n0135_p0247b18║瀆兮去不違[母-(、/、)+〡]軼其疆兮猶有畛畦山中之人兮薜
B24n0135_p0247b19║蘿衣游萬物兮守天倪行之獨兮世無知匪雲之從
B24n0135_p0247b20║兮其從誰
B24n0135_p0248a01║徐勉之有琴曰風篁為作風篁引
B24n0135_p0248a02║湘之波兮夕風夕風兮龍吟在泓韶之亂兮盈耳接
B24n0135_p0248a03║鈞天兮雲中雲毬旓兮葆羽下風肅肅兮雨瀧瀧渺
B24n0135_p0248a04║梧江兮涕無從涕漬玉兮爾竹維篁鳳翩翩兮不顧
B24n0135_p0248a05║其凰不念先君子勗萬邦
B24n0135_p0248a06║宋孝子詩（有序）
B24n0135_p0248a07║黃河嚙汴宋氏之墓湮焉孝子翼卿禱而繫髮于
B24n0135_p0248a08║敞鞍曳行積壤上絓而止發之悉得其壙改葬之
B24n0135_p0248a09║永嘉李李和書其事予繹其遺思為之此曰
B24n0135_p0248a10║水有源兮木有本我有親兮親沒而不返念我稚子
B24n0135_p0248a11║有鬌髧髧俄丱而冠兮歲莫纂纂墓有朽骨兮呼不
B24n0135_p0248a12║應河之嚙兮胡不仁幽則鬼兮明則人死生雖異兮
B24n0135_p0248a13║豈無其心我親不見兮何有我身我求而獲兮寧有
B24n0135_p0248a14║鬼神
B24n0135_p0248a15║古詩（四言）
B24n0135_p0248a16║高門一首贈岳柱公
B24n0135_p0248a17║昔在唐虞比屋可封其民不知倥侗顓蒙五子歌夏
B24n0135_p0248a18║常棣詠周漢興孝廉其俗曰偷桒沃而隕泉流而遠
B24n0135_p0248a19║歲不我與予懷婉娩親之育我如不保矣我育我貴
B24n0135_p0248a20║親之耄矣親疾而呻我痛在腹親喪三年于曰不足
B24n0135_p0248b01║我圃我廬于親之居桮棬猶存親食之餘我匪木石
B24n0135_p0248b02║念之維何聖訓是則靡知其它事君以忠友弟以愛
B24n0135_p0248b03║以[〦/(儿@、)]吾宗如親之在乃作高門國有令典亦有卿公
B24n0135_p0248b04║釃𨣧衎衎高門言言過者必式于以作詩歌之無斁
B24n0135_p0248b05║客去一首送婁所性歸江西
B24n0135_p0248b06║客去復留客留終去鼉吟夜風鳩乳新雨有匹鳴鳥
B24n0135_p0248b07║灌木濟濟豈無交友不如晤語亦有多譽束帛乘馬
B24n0135_p0248b08║無爽我懷我疾遄愈
B24n0135_p0248b09║瞻雲亭詩（有序）
B24n0135_p0248b10║張君克禮赴任南臺御史以不克歸養誦狄公白
B24n0135_p0248b11║雲親舍之語感而作瞻雲亭以寄其思夫愛其親
B24n0135_p0248b12║而朝夕養者人情之常窮閻委巷皆能然也而士
B24n0135_p0248b13║之有才有志必期於樹勛業流聲實於無窮思所
B24n0135_p0248b14║以榮顯其親其親之命子亦若是而已故有出仕
B24n0135_p0248b15║四方問道千里而曾子所謂以志養親者也然道
B24n0135_p0248b16║降俗薄或因是以流連沈湎蕩厥良心而日遠日
B24n0135_p0248b17║忘其親者有之克禮才茂器宏年方彊仕貴顯矣
B24n0135_p0248b18║雖𥁞悴王事而無時忘親推是心以臨吏民施刑
B24n0135_p0248b19║政措之天下豈外是哉予幼以親命學佛而不能
B24n0135_p0248b20║弘其道忝居官寺比乞退欲效古人織屨為養未
B24n0135_p0249a01║獲所請視克禮微顯有間而所感則同也作瞻雲
B24n0135_p0249a02║亭詩
B24n0135_p0249a03║雲隮于天倐往而還我行于邁以日以年雲之將雨
B24n0135_p0249a04║翳翳其隂孰無父母獨勞我心我次于野飲馬于河
B24n0135_p0249a05║載旌揚揚其儀孔多鵬鵾海運豕豢于牢乃分之宜
B24n0135_p0249a06║豈曰賢勞占子㱕矣鵲集于桷恩榮于家子有高爵
B24n0135_p0249a07║賜號與秦曳組若若載笑載言與子滿酌
B24n0135_p0249a08║畫蘭
B24n0135_p0249a09║爾烝維藉我佩斯紉有肖于德薰然而春匪夷匪惠
B24n0135_p0249a10║國士振振高風百世懷哉若人
B24n0135_p0249a11║泉石為鎦君安賦
B24n0135_p0249a12║泉之始達維石齧齧不盈缾罌而酌不竭決而䟽之
B24n0135_p0249a13║為江為湖澤及于物不如其初是故君子道不苟售
B24n0135_p0249a14║雖有夔臯愧于巢由我石孔貞我泉孔腴維德似之
B24n0135_p0249a15║永矢弗渝
B24n0135_p0249a16║
B24n0135_p0249a17║
B24n0135_p0249a18║
B24n0135_p0249a19║
B24n0135_p0249a20║
B24n0135_p0249b01║
B24n0135_p0249b02║
B24n0135_p0249b03║
B24n0135_p0249b04║
B24n0135_p0249b05║
B24n0135_p0249b06║
B24n0135_p0249b07║
B24n0135_p0249b08║
B24n0135_p0249b09║
B24n0135_p0249b10║
B24n0135_p0249b11║古詩（五言）
B24n0135_p0249b12║期石室不至
B24n0135_p0249b13║風水不可期知君定來否何處唱歌聲月明大谿口
B24n0135_p0249b14║心遠堂為吳江張清夫賦
B24n0135_p0249b15║適性無廣廈安居自光榮我生亦觧后均爾眾物情
B24n0135_p0249b16║方春戒穡事孰謂吾無營濁醪聊自適客至亦共傾
B24n0135_p0249b17║喧寂庶可齊所貴吾道貞睠言𨗿千載惻惻茲抱盈
B24n0135_p0249b18║陶隱居像
B24n0135_p0249b19║玄運撫八極萬化同其根委佩天池月晞髮扶乘暾
B24n0135_p0249b20║仙佛皆幻跡著書亦寓言神交千載上一洗濁世昬
B24n0135_p0250a01║題程仲華西行集
B24n0135_p0250a02║程仲華眉山人少離故鄉居金陵數十年既老㱕
B24n0135_p0250a03║省墳墓嘉其高𧨏為題其西行集
B24n0135_p0250a04║歸鳥投故林落葉庇本根人生首丘念所重骨肉恩
B24n0135_p0250a05║蜀土昔離亂脫身間道奔及茲承平久慈孝况所敦
B24n0135_p0250a06║苦心在丘壠志不慕田園敢辭萬里遠衣薄霜霰繁
B24n0135_p0250a07║白首攜仲子斗酒酹幽魂墟里盡荊𣗥故老無一存
B24n0135_p0250a08║幸託賢守令大書刻墓門采詩無國史傳之令子孫
B24n0135_p0250a09║送暉東陽往江西省佛智師
B24n0135_p0250a10║故家西江上遊子未成㱕而我豈不懷所慚志多違
B24n0135_p0250a11║十五知好道從師別庭闈朅來苕上寺遭時蹈危機
B24n0135_p0250a12║秋風走淮甸晏歲東海涯交情無厚親面諾心已非
B24n0135_p0250a13║感子始終意見我無瑕疵愛惡有好醜人孰不自知
B24n0135_p0250a14║目覩凌雲質自足為我規况同早入室甚知多令儀
B24n0135_p0250a15║前年黨禍作眾潰如星馳老師臥一室四海浮雲悲
B24n0135_p0250a16║我時闕服役賴子能扶持子去我始至曾不慰渴飢
B24n0135_p0250a17║遂令八十翁落日鄉土思別來鞠再華田圃霜露滋
B24n0135_p0250a18║窮檐白日晚苦心徒爾疲感激子遂行信有天下奇
B24n0135_p0250a19║草堂白頭親有弟供甘肥敢忘師道尊恩義無或虧
B24n0135_p0250a20║意氣重然諾為道况孜孜神機不停佇天馬脫𮩸覉
B24n0135_p0250b01║能不念離索潦倒成荒嬉尺書豈無郵問謁多愧辭
B24n0135_p0250b02║我有心與目孰不為鳶䲭母老家亦殫弟妹貧賤離
B24n0135_p0250b03║長絕伯父恩骨朽葬無資天誅不可逭何用涕交頥
B24n0135_p0250b04║因子感我私聽歌行步遲誓言如白水我歸豈無期
B24n0135_p0250b05║送楊子承臺郎
B24n0135_p0250b06║六旬苦不雨寢食不遑安佳人重遠別西風古長于
B24n0135_p0250b07║辟書豈無華中臺切雲端執蕳𮚏畫諾群彥集孔鸞
B24n0135_p0250b08║丹心照白日雄辭瀉驚湍所愛溫如玉何湏銕作肝
B24n0135_p0250b09║賢才期有用行志良獨難上言保明哲下以濟時艱
B24n0135_p0250b10║關陝民食子蜚蝗蔽淮壖便須給餽餉胡能及朝飡
B24n0135_p0250b11║維斗不可酌西望銀河乾安得仙人掌盤[傾-匕+(泳-永)]玉露溥
B24n0135_p0250b12║送江希顏兼呈佛智師
B24n0135_p0250b13║豐草霜不死孤陽地中回佳人獨憔悴窮居謝行媒
B24n0135_p0250b14║朅來為親友飲馬寒江隈鷄鳴戒蓐食晨發急景催
B24n0135_p0250b15║念子䔍孝道每食涕盈腮霜露感祥練聞琴有餘哀
B24n0135_p0250b16║我生非人類未可置蒿萊師老不得養疇當恤凶灾
B24n0135_p0250b17║尺書那忍寄未語先心摧驪駒且勿歌作詩補南陜
B24n0135_p0250b18║追和洪景盧內翰題龍[基-(一/八)+(冗-几)]寺韻送曇西竺
B24n0135_p0250b19║中年涉憂患事與壯心違誅茅依磵曲我歸已無時
B24n0135_p0250b20║上人受經地遠赴千里期江烟連竹色香露滴薔薇
B24n0135_p0251a01║重𨵿無拒客政使過門稀只許毘耶老天華不著衣
B24n0135_p0251a02║次韻王伯循御史見贈
B24n0135_p0251a03║昔居西巖下茅屋三四間野服愧朝命孤雲不知還
B24n0135_p0251a04║使君起西土白晝風景間遠謁承明廬對榮敢犯顏
B24n0135_p0251a05║錫燕上林苑筐篚屢所頒高度宜清要蘭基遂通班
B24n0135_p0251a06║哦詩泉上寺春溜荅潺潺感予松菊荒日暮思故山
B24n0135_p0251a07║公才濟時用我退亦靜𢢀留衣從此別勇往無後艱
B24n0135_p0251a08║贈曹伯珪
B24n0135_p0251a09║吾友瑛與照昨日去霅水竪子語燈火惜別中夜起
B24n0135_p0251a10║君來豈有期送迎如聚螘歡笑失窮憂明燭代短晷
B24n0135_p0251a11║溪翁樂禪寂文字棄康粃恩公雲門來相向氣劘壘
B24n0135_p0251a12║馬鄧列仙癯杜鄭國良士道術有至樂無庸實筐篚
B24n0135_p0251a13║不能信𪧐留孰有重於此洞庭波如山月出光散綺
B24n0135_p0251a14║高齋桂團團萬卷淨窓几[ㄐ*土]夫各有慮豈為守閭里
B24n0135_p0251a15║梁楷田樂圖
B24n0135_p0251a16║作勞田中㱕酒味薄可漉人生一醉飽良不負吾腹
B24n0135_p0251a17║牽携影參差歌吹非有曲流風一胥靡此樂不可復
B24n0135_p0251a18║吾人孰非古亦有心與目封倫恨不留重睹貞觀俗
B24n0135_p0251a19║昔在唐虞世苗民有不服地墝知良農畜瘠求善牧
B24n0135_p0251a20║願持畫史心獻君比和玉朝來愧斯圖惻愴意未足
B24n0135_p0251b01║賦得露盤送邵本初侍親之括蒼
B24n0135_p0251b02║露盤何亭亭高挹南山青南山豈終固托茲金石貞
B24n0135_p0251b03║方諸貴同潔九鼎儗或輕芳澤晞朝日恩光照紫庭
B24n0135_p0251b04║瓊液寒初凝黃流注不盈我願為膏沐添然一氣清
B24n0135_p0251b05║蒹葭既堅落蓼蕭亦滋榮但念括山遠沾衣戒霄征
B24n0135_p0251b06║仙人餌玉屑游子藜藿情亦欲備甘旨非𨵿學長生
B24n0135_p0251b07║次韻廉公秀御史送觀志能臺郎赴都
B24n0135_p0251b08║我愛魯司𭁵談笑隳三都中流天一柱孰憂顛不扶
B24n0135_p0251b09║使君蘭臺[(立/(厂-一))@((必-心)*人)]去惡如摧枯利刃剗芽[打-丁+(十/丌)]肎顧蔓難圖
B24n0135_p0251b10║問俗湘水上重吊楚大夫長笛幽憤作落日壯心孤
B24n0135_p0251b11║歸舟百靈護風雨聞號呼
B24n0135_p0251b12║送觀志能臺郎赴都（得勸字）
B24n0135_p0251b13║皎皎瓊林枝一見足良願三年獲周旋臺端肅懲勸
B24n0135_p0251b14║野吹結夕隂江烟𭘧寒𦽦歌長步遲遲庶以展懷戀
B24n0135_p0251b15║次韻石室贈琦上人
B24n0135_p0251b16║啄木驚我夢丁丁伐平林書來敘別久長憶倚梧吟
B24n0135_p0251b17║重江蛟鰐橫感子遠訪尋氣肅蟄戶閉天高鳥遺音
B24n0135_p0251b18║楓林生野吹河漢蕩秋隂相期如古人庶以展我心
B24n0135_p0251b19║令躬崇道德不貴玉與金
B24n0135_p0251b20║顏暉狷
B24n0135_p0252a01║峽冬拖長冰崖滑如積銕客子涕縱橫悲狷助嗚咽
B24n0135_p0252a02║仰視浮雲崩再聽蒼石裂不畏行路難但感芳年歇
B24n0135_p0252a03║子昂竹石
B24n0135_p0252a04║石丈吾畏友此君義不薄寧知是圖畫清風滿丘壑
B24n0135_p0252a05║武仁夫蘭
B24n0135_p0252a06║有苾藉芳烝彼羙蒨蒼玉山林雨露深保此媚貞獨
B24n0135_p0252a07║萬空
B24n0135_p0252a08║萬有㱕一空一空具萬有真宰靜無營大化自樞紐
B24n0135_p0252a09║送欽上人
B24n0135_p0252a10║我有錦繡叚翠鯨卷波濤君家古刀尺裁剪不憚勞
B24n0135_p0252a11║散作五色雲隨風九天高天高望不極江水日滔滔
B24n0135_p0252a12║送吳希賢提舉
B24n0135_p0252a13║孔子萬世師委史尚為之吳君學孔氏義盡所當為
B24n0135_p0252a14║國用資泉府况復官非卑錢幣有輕重相權酌其宜
B24n0135_p0252a15║舟車運四海使命速星馳流行防壅遏新故代有時
B24n0135_p0252a16║糜腐𢌿炎燎監臨肅官威邇來苦剜偽奸弊日繁滋
B24n0135_p0252a17║閘閱役閭左逃奔困囚纍君才剸煩劇洞照情無遺
B24n0135_p0252a18║游刃柝肎綮爬梳理棼絲彊弱均惠施示信明質劑
B24n0135_p0252a19║駢羅紛𤨏碎不異貝與龜貿易欣所獲童稚莫或欺
B24n0135_p0252a20║巨賈或深藏或負歌而嘻互市置酒慶父老再陳辭
B24n0135_p0252b01║郡[俟-ㄙ+亡]樂僚友飛章省與臺為政盡如此寧憂事不治
B24n0135_p0252b02║陳平宰天下分杜先自期况君早榮遇陪直通金閨
B24n0135_p0252b03║晶熒瑚璉器淩厲青雲姿壯業知不負祖張書吾詩
B24n0135_p0252b04║琴書自樂詩
B24n0135_p0252b05║鼓琴由藝進讀書以學博過耳音不留空言亦奚託
B24n0135_p0252b06║千古會吾心於焉有真樂雨過晚凉生臨池看魚躍
B24n0135_p0252b07║怡如堂為鎦彬之賦
B24n0135_p0252b08║舜琴解民慍象傲未必悛周公賦棠棣莫釋管蔡冤
B24n0135_p0252b09║不齊物之情大聖何能全鎦氏[病-丙+(皮-(〡/又)+(王/田/皿))]陵秀詩禮世蟬聮
B24n0135_p0252b10║討論自師友萬卷金薤縣所適况吾土山水清而妍
B24n0135_p0252b11║[(口*賏)/(凵@干)]鳴悅佳䕃頳尾便漪漣富貴苦憂患皆由外物遷
B24n0135_p0252b12║漂泊悲夜雨遠征愧飛鳶怡愉有至樂孰若斯堂賢
B24n0135_p0252b13║一翁與二季蘇也敢獨專聮璧上金榜側耳鴻臚傳
B24n0135_p0252b14║題畫
B24n0135_p0252b15║遠山如故人夢寐思見之見之了非夢十居可無期
B24n0135_p0252b16║乃知畫者意善幻牽吾思居然磵之曲彎碕俯茅茨
B24n0135_p0252b17║川容得春媚渙渙流晴澌魚罟散蓬藋鹿疃縱橫馳
B24n0135_p0252b18║澄江起暮色客袂風凄其所歷紛可數身世亦足悲
B24n0135_p0252b19║百年俱幻境對此奚獨疑
B24n0135_p0252b20║感興二首
B24n0135_p0253a01║臥病長江上朔風撼我床坭垣壞積雨弱柳空自長
B24n0135_p0253a02║猶懷嵩璉㱕何曾羨奎章白壁忍橫道千金戒垂堂
B24n0135_p0253a03║鳳皇五色羽風雨傷摧殘坐視不遑恤百憂如驚湍
B24n0135_p0253a04║我夜不得寢我食不得飡因知古人意相戒行路難
B24n0135_p0253a05║索士巖都事赴淛東僉憲以疾不能送作詩寄
B24n0135_p0253a06║別（絕筆）
B24n0135_p0253a07║鵾鵬雖鉅物為瑞不如鳳五金利而堅良王世所重
B24n0135_p0253a08║古來德輔時不必[起-巳+(色-巴+((巨-匚)@十))]俗用公德配古人文藝復掩眾
B24n0135_p0253a09║前驅失班揚後顧無屈宋譬之武事嚴萬甲卷殽雍
B24n0135_p0253a10║往年試春闈對筞天威動烈風挾長波電影掠飛鞚
B24n0135_p0253a11║稱此衣繡榮人品賴飄綜任眾難獨專𭫲桷襍楹棟
B24n0135_p0253a12║分憲得問俗施惠徵前痛積水散鳧鷖良疇沒菰葑
B24n0135_p0253a13║飛章檡守令邦賦足輸貢懷德民不欺率教童知誦
B24n0135_p0253a14║平生許經濟無由預賓從方外亦何有天地一空洞
B24n0135_p0253a15║所慚世䌉嬰不虞禍機中車僨長途暮舟膠哀壑凍
B24n0135_p0253a16║甘澤被污萊巨照燭昏瞢乞退悔苦晚誰無鉢飯供
B24n0135_p0253a17║願從金華山芋區荒可種更憐蘇長公忍別阻追送
B24n0135_p0253a18║短歌愧知己空懷好音哢
B24n0135_p0253a19║
B24n0135_p0253a20║蒲室集卷之一（終）
B24n0135_p0253b01║
B24n0135_p0253b02║
B24n0135_p0253b03║
B24n0135_p0253b04║
B24n0135_p0253b05║
B24n0135_p0253b06║
B24n0135_p0253b07║
B24n0135_p0253b08║
B24n0135_p0253b09║
B24n0135_p0253b10║