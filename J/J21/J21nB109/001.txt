J21nB109_p0443a01║重刻大藏一覽序
J21nB109_p0443a02║佛法自漢入中土，初僅四十二章。魏晉及
J21nB109_p0443a03║唐，西使幾遣東譯無筭。由宋至元，宗門之
J21nB109_p0443a04║詮著與儒彥之參觀日多，
J21nB109_p0443a05║皇明啟運，彙為大藏，曰經、曰律、曰論，五千
J21nB109_p0443a06║餘卷，卷帙浩繁，窮年莫竟。即耆宿，檢閱難
J21nB109_p0443a07║周，何況初地？雖名剎，尊藏不易，何論僻所？
J21nB109_p0443a08║則一覽之編，陳居士實之心良勤矣。夫亦
J21nB109_p0443a09║舉要鉤玄，上根循之而窺大全；勝果妙因，
J21nB109_p0443a10║中人聞之而信心勃起也。凡為卷十，分八
J21nB109_p0443a11║門六十品，系以因緣一千一百八十一則，
J21nB109_p0443a12║八門次第相承而善惡獨多，無非以果報
J21nB109_p0443a13║提醒眾生之愚濁。品始于〈先王〉，終于〈流通〉，
J21nB109_p0443a14║則又以宣揚敷布，使人共得睹聞受持，為
J21nB109_p0443a15║報恩第一義。蓋有世界必有眾生，有眾生
J21nB109_p0443a16║乃成世界。而有眾生又因壞世界。何也？眾
J21nB109_p0443a17║生性皆是佛性，眾生性不昧即能見佛，故
J21nB109_p0443a18║知山河大地皆心所造，天人流轉終歸有
J21nB109_p0443b01║漏，而必求所以安身立命之處。眾生性昧
J21nB109_p0443b02║即不見佛，上智以畢世為完修，以不朽為
J21nB109_p0443b03║後世名，畢竟從名心起念，于真性何涉？濟
J21nB109_p0443b04║惡不才者遂以恣睢為適性、禍淫為不必
J21nB109_p0443b05║然，逞欲任情，苟逃于目前之罪譴，謂兇暴
J21nB109_p0443b06║為得計，當世之非笑、萬年之罵詈俱不復
J21nB109_p0443b07║顧，執此惑見，一夫自用，萬夫受其慘毒矣。
J21nB109_p0443b08║不有佛法以報應之，禍福千劫、萬劫不得
J21nB109_p0443b09║消磨者，喚回醉夢何所底止哉？茲編一千
J21nB109_p0443b10║餘則因緣，獨於此表揚不已，意在斯乎，意
J21nB109_p0443b11║在斯乎。世人高明者少，而卑暗者多；慈祥
J21nB109_p0443b12║者固不乏人，而殘忍者尤眾。欲引之於性
J21nB109_p0443b13║命，必先引之於趨向；欲引之于向善而去
J21nB109_p0443b14║惡，必先引之于懼禍而求福。因果不爽于
J21nB109_p0443b15║窮劫，現在可知、懺悔可消，于無始當下何
J21nB109_p0443b16║難？茲編流通世間，俾管窺之下士、寡陋之
J21nB109_p0443b17║村巷、凶頑之結習皆得領其梗概，沃其清
J21nB109_p0443b18║冷，作大懽喜，開大方便，所誘化林林總總
J21nB109_p0443c01║者豈鮮淺哉？廣辯姚居士，余外家尊行也，
J21nB109_p0443c02║少負才名，晚耽禪悅，好行其德，于所不知
J21nB109_p0443c03║尤加意檀施、留心貝葉，與其子茂才、君復
J21nB109_p0443c04║等，共尊三寶、三塔、大士殿，倡眾鳩工重刻
J21nB109_p0443c05║《楞伽》、《楞嚴》諸經，而于茲編，念舊刻之漫漶，
J21nB109_p0443c06║特捐貲剞劂，親自校訂，自抒妙解作跋，而
J21nB109_p0443c07║令不佞為之序。余媿無樂天、子瞻之見地，
J21nB109_p0443c08║聊即一覽之，條貫論次若此，惟大善知識
J21nB109_p0443c09║開其固陋云。
J21nB109_p0443c10║萬曆甲寅孟冬，翰林院侍讀學士秀水陳
J21nB109_p0443c11║懿典書于學圃軒。
J21nB109_p0443c12║
J21nB109_p0443c13║大藏一覽目錄
J21nB109_p0443c14║第一卷
J21nB109_p0443c15║先王品因地品示生品
J21nB109_p0443c16║出家品成道品度生品
J21nB109_p0443c17║入滅品常住品原道品
J21nB109_p0443c18║教興品優劣品究竟品
J21nB109_p0443c19║釋疑品證驗品托胎品
J21nB109_p0443c20║五蘊品煩惱品
J21nB109_p0443c21║第二卷
J21nB109_p0444a01║三歸品十善品布施品
J21nB109_p0444a02║第三卷
J21nB109_p0444a03║持戒品忍辱品精進品
J21nB109_p0444a04║禪定品般若品
J21nB109_p0444a05║第四卷
J21nB109_p0444a06║方便品造像品事親品
J21nB109_p0444a07║雜緣品十惡品
J21nB109_p0444a08║第五卷
J21nB109_p0444a09║懺悔品臨終品報應品
J21nB109_p0444a10║第六卷
J21nB109_p0444a11║賢劫品諸天品四洲品
J21nB109_p0444a12║有情品地獄品三災品
J21nB109_p0444a13║劫量品大千品
J21nB109_p0444a14║第七卷
J21nB109_p0444a15║四眾品入道品聲聞品
J21nB109_p0444a16║緣覺品菩薩品等覺品
J21nB109_p0444a17║第八卷
J21nB109_p0444a18║法身品相好品神足品
J21nB109_p0444a19║十號品
J21nB109_p0444a20║第九卷
J21nB109_p0444a21║教相品持誦品唐梵品
J21nB109_p0444a22║第十卷
J21nB109_p0444a23║宗眼品正傳品傍出品
J21nB109_p0444a24║分派品散聖品流通品
J21nB109_p0444a25║
J21nB109_p0444a26║
J21nB109_p0444a27║大藏一覽目錄（畢）
J21nB109_p0444b01║大藏一覽第一卷
J21nB109_p0444b02║寧德優婆塞陳　實謹編
J21nB109_p0444b03║秀水居士姚舜漁重緝
J21nB109_p0444b04║第一門
J21nB109_p0444b05║首標大覺先容，俯為眾生作則。
J21nB109_p0444b06║先王品
J21nB109_p0444b07║混沌天地以開端，乃祖始王之統御。
J21nB109_p0444b08║《釋迦譜》云：「劫初天地大水彌滿，風吹漸減，次第
J21nB109_p0444b09║結沫，化為天宮……、乃至山嶽，平陸成洲、深堰成海，
J21nB109_p0444b10║從上至下，依舊建立。光音天人乃飛下來，各有
J21nB109_p0444b11║身光，飛行自在。地味香甘，因食彼故，體重光滅，
J21nB109_p0444b12║復飛不起，日月始生，乃分晝夜。因貪食故，地味
J21nB109_p0444b13║遂滅，復生婆羅。婆羅滅故，復生粳米，長四寸半，
J21nB109_p0444b14║朝割暮生。因食米故，方分男形女相，後貪積聚，
J21nB109_p0444b15║割不復生（機心一動則物離其真，嘗聞東萊力租而海魚不出、合浦貪珠而璣蚌遠
J21nB109_p0444b16║移，以近代方古，粳米不生未足為異）。後相侵盜，無能決者，議立一
J21nB109_p0444b17║智者三摩多為平等王，賞善罰惡，眾共給之。」（彩字
J21nB109_p0444b18║函第一卷）○（混沌，詳見〈三災〉、〈劫量〉二品）
J21nB109_p0444b19║《起世因本經》云：「是平等王子孫相承，三十三世
J21nB109_p0444b20║善思王，後乃證轉輪聖王之位，王四天下，直至
J21nB109_p0444b21║師子頰王，凡一百一萬五十六王。師子頰生
J21nB109_p0444b22║四子：一、名淨飯，二、名白飯，三、名斛飯，四、名甘露
J21nB109_p0444b23║飯。淨飯王生二子：一、名悉達多，一、名難阤。白飯
J21nB109_p0444b24║二子：一、名帝沙，一、名難提迦。斛飯二子：一、名阿
J21nB109_p0444b25║尼婁馱，一、名跋提梨迦。甘露飯二子：一、名阿難
J21nB109_p0444b26║阤，一、名提婆達多。且悉達多（世尊小名）一子，名羅睺
J21nB109_p0444b27║羅。」（映字函第十卷）
J21nB109_p0444c01║《釋迦譜》云：「昔王遜位與弟，從學於婆羅門——姓曰
J21nB109_p0444c02║瞿曇——而受之言：『當解王衣，如吾所服，受瞿曇姓，
J21nB109_p0444c03║謂小瞿曇。』既入深山，形殊服異，無能識者，於甘
J21nB109_p0444c04║蔗園以為精舍（淨飯遠祖捨國修行，受瞿曇姓，故曰瞿曇氏。居甘蔗園，故稱甘
J21nB109_p0444c05║蔗之苗裔）。因賊由此，以陷其縱，盜法論之，木貫其身，
J21nB109_p0444c06║立以為標，血流於地。是大瞿曇天眼見之，神足
J21nB109_p0444c07║飛來：『我子何罪，酷乃爾乎？』取土中血，以泥團之，
J21nB109_p0444c08║持還精舍，左血著於左器之中，其右亦然，大瞿
J21nB109_p0444c09║曇咒願曰：『是道士若志誠，當使血化為人。』卻後
J21nB109_p0444c10║十月，左即成男，右即成女，於是姓瞿曇氏。
J21nB109_p0444c11║「又，懿摩王有四太子，因擯雪山，不數年間歸德
J21nB109_p0444c12║如市，鬱為強國，懿摩嘆曰：『此真釋子。』」（釋義齊言能也，因能
J21nB109_p0444c13║命氏）○（彩字函第一卷）
J21nB109_p0444c14║因地品
J21nB109_p0444c15║遠窮三大僧袛因，最後一生居補處。
J21nB109_p0444c16║《毗婆沙論》云：「過去久遠，人百壽時，有佛名釋迦
J21nB109_p0444c17║牟尼，母名摩耶，父名淨飯，子名羅怙，侍者名阿
J21nB109_p0444c18║難阤。佛告侍者：『吾今背疾，汝往廣熾陶師之家
J21nB109_p0444c19║求胡麻油，為吾塗洗。』廣熾歡喜辦油，自往為佛
J21nB109_p0444c20║塗洗，釋然除愈，軟音慰諭，廣熾踊躍，即發願言：
J21nB109_p0444c21║『願我未來當得作佛，名號、眷屬、時處、弟子如今
J21nB109_p0444c22║世尊等無有異。』當知：彼陶師者即我釋迦，由本
J21nB109_p0444c23║願故，今名號等如昔不異。最初逢事釋迦牟尼
J21nB109_p0444c24║等七萬五千佛，是名初劫阿僧企耶滿。從此以
J21nB109_p0444c25║後乃至逢事然燈如來七萬七千佛，是名第二
J21nB109_p0444c26║劫阿僧企耶滿。復從此後乃至逢事勝觀如來，
J21nB109_p0444c27║是名第三劫阿僧企耶滿。此後復經九十一劫
J21nB109_p0445a01║修妙相業，直至逢事迦葉波佛，方得圓滿。」（心字函第
J21nB109_p0445a02║七卷）
J21nB109_p0445a03║《過現因果經》云：「至普光佛（乃然燈之異名）出興于世，爾
J21nB109_p0445a04║時善慧仙人因與五百外道論議，破其異見，時
J21nB109_p0445a05║五百人求為弟子，各以銀錢一枚上之。善慧聞
J21nB109_p0445a06║佛出興，令燈照王迎請供養，擊鼓唱令：『國內名
J21nB109_p0445a07║花皆不得買，悉以輪王。』善慧聞已，心大懊惱，欲
J21nB109_p0445a08║訪花所，忽遇瞿夷持花七莖，畏王制令，藏著瓶
J21nB109_p0445a09║中。善慧至誠，感花踊上，追呼就買。此女答言：『當
J21nB109_p0445a10║送內宮，欲以上佛，不可得也。』善慧告言：『五百銀
J21nB109_p0445a11║錢雇五莖花。』瞿夷問曰：『欲花何用？』善慧答言：『欲
J21nB109_p0445a12║以獻佛。』瞿夷又問：『獻佛何為？』善慧答曰：『為欲成
J21nB109_p0445a13║就一切種智度脫眾生。』瞿夷念言：『今此男子乃
J21nB109_p0445a14║爾志誠，不惜錢寶。』即語之曰：『我今當以此花相
J21nB109_p0445a15║與，願我生生常為君妻。』善慧答言：『我修梵行，求
J21nB109_p0445a16║無為道，不得相許生死之緣。』瞿夷即言：『不從我
J21nB109_p0445a17║願，花不可得。』善慧又曰：『汝若決定不與我花，當
J21nB109_p0445a18║從汝願。我好布施，不逆人意，若使有來從我求
J21nB109_p0445a19║乞頭、目、髓、腦、及與妻子，汝莫生礙，壞吾施心。』瞿
J21nB109_p0445a20║夷答言：『敬從來命，今我女弱，不能得前，併寄二
J21nB109_p0445a21║花以獻於佛，使我生生不失此願，好醜不離，必
J21nB109_p0445a22║置心中，令佛知之。』「時燈照王領諸官庶，持妙香
J21nB109_p0445a23║花、種種供具出城迎佛，王臣禮敬，散獻名花，花
J21nB109_p0445a24║悉墮地。善慧見諸人眾供養畢已，諦觀如來相
J21nB109_p0445a25║好之容，欲滿種智度眾生故，即散五花，皆住空
J21nB109_p0445a26║中化成花臺，後散二莖亦止於空。爾時，王、民、龍
J21nB109_p0445a27║天八部見此奇特，歎未曾有，於是普光如來讚
J21nB109_p0445b01║曰：『善哉，汝以是行，過僧祗劫當得成佛，號曰釋
J21nB109_p0445b02║迦牟尼。』既授記已，佛經行處而地濁濕，善慧即
J21nB109_p0445b03║脫所著鹿皮之衣以用布地，解髮覆之，佛踐而
J21nB109_p0445b04║度，復記之曰：『汝後得佛，當於五濁惡世，度諸天
J21nB109_p0445b05║人不以為難，必如我也。』「是時善慧投佛出家，白
J21nB109_p0445b06║言：『世尊！我昨得此五種奇夢：一者、夢臥大海；二
J21nB109_p0445b07║者、夢枕須彌；三者、夢諸眾生入我身內；四者、夢
J21nB109_p0445b08║手執日；五者、夢手執月。唯願世尊為我解說。』普
J21nB109_p0445b09║光答言：『夢臥海者，汝在生死大海之中。夢枕須
J21nB109_p0445b10║彌者，出於生死。夢諸眾生入身內者，為彼作歸
J21nB109_p0445b11║依處。夢執日者，智光普照。夢執月者，清涼度生，
J21nB109_p0445b12║令離熱惱。此夢因緣，是汝將來成佛之相。』善慧
J21nB109_p0445b13║聞已，不勝踊躍。「後至普光如來入滅，善慧比丘
J21nB109_p0445b14║護持正法滿二萬歲，度生莫計。命終上生為四
J21nB109_p0445b15║天王，化諸天眾。盡彼天壽，下生人間為轉輪王，
J21nB109_p0445b16║王四天下，七寶具足——一、金輪寶，二、白象寶，三、紺
J21nB109_p0445b17║馬寶，四、神珠寶，五、玉女寶，六、主藏臣寶，七、主兵
J21nB109_p0445b18║臣寶——千子具足，皆悉勇健，能伏怨敵，十善化民。
J21nB109_p0445b19║「於此壽終，上生忉利，為彼天主。壽終，下生復為
J21nB109_p0445b20║輪王，又昇梵天，上作天帝、下為聖主，各三十六
J21nB109_p0445b21║反，終而復始，其間或為仙人、或為外道六師、或
J21nB109_p0445b22║為婆羅門、或為小王……，如是變現，不可稱數。」（辭字
J21nB109_p0445b23║函）
J21nB109_p0445b24║《釋迦譜》云：「善慧菩薩功行滿足，位登十地，生兜
J21nB109_p0445b25║率天，一生補處，名聖善白，為諸天師隨應說法。
J21nB109_p0445b26║期運將至，當下作佛，現五種瑞：一者、放大光明，
J21nB109_p0445b27║普照三千大千世界；二者、大地十八相動；三者、
J21nB109_p0445c01║魔宮隱蔽；四者、日月無光；五者、八部悉皆震動。
J21nB109_p0445c02║告諸天子：『當知我於無量劫來，唯此一生正是
J21nB109_p0445c03║度脫眾生之時，我當應下生閻浮提。』其諸天子
J21nB109_p0445c04║咸共議言：『當使菩薩現生何種？』或有說言：『維提
J21nB109_p0445c05║種摩竭國，其母雖正，其父不真。拘薩大國，父母
J21nB109_p0445c06║宗族皆不真正。和沙國土，受他節度。維耶離國，
J21nB109_p0445c07║喜諍不和。鏺樹國風，舉動虛妄。餘國邊地，佛之
J21nB109_p0445c08║至尊皆不應生。唯有維羅衛國，乃三千大千世
J21nB109_p0445c09║界之中，人民滋茂，植種德本，其淨飯王種族第
J21nB109_p0445c10║一，性行仁賢，夫人貞良，猶天玉女，護身口意，前
J21nB109_p0445c11║五百世為菩薩母，應可降神，受彼胞胎。』」
J21nB109_p0445c12║示生品
J21nB109_p0445c13║爰從兜率降來儀，慶誕毗嵐示色相。
J21nB109_p0445c14║「菩薩問諸天子：『以何形貌降神母胎？』或言：『儒童
J21nB109_p0445c15║形。』或言：『日月王形。』或言：『白象形。所以者何？世有
J21nB109_p0445c16║三獸：一、兔，二、馬，三、象。兔之渡水，趣自渡耳；馬雖
J21nB109_p0445c17║差猛，猶故不知水之淺深；白象之渡，盡其源底。
J21nB109_p0445c18║聲聞、緣覺，其猶兔、馬，雖度生死，不達法本；菩薩
J21nB109_p0445c19║大乘譬如白象，解暢三界十二緣起，了之本無，
J21nB109_p0445c20║一切莫不蒙濟。』「春末夏初，不寒、不暑，適在時宜，
J21nB109_p0445c21║菩薩以四月八日化乘白象，冠日之精，因母晝
J21nB109_p0445c22║寢，以示其夢，從右脅入。夫人夢寤，自知身重，天
J21nB109_p0445c23║獻飲食自然而至，不復樂於人間之味。「菩薩在
J21nB109_p0445c24║胎，母無妨礙，晨朝為色界天說法、日中為欲界
J21nB109_p0445c25║天說法、晡時為諸鬼神說法，於夜三時亦復如是，
J21nB109_p0445c26║成熟利益無量眾生。於是兜率天眾念言：『菩薩
J21nB109_p0445c27║已託淨飯王宮，我等亦當下生人間，菩薩成佛，
J21nB109_p0446a01║我得聞法。』即便託於諸國王臣、或婆羅門長者、
J21nB109_p0446a02║居士等家，凡九十九億。「菩薩住胎十月滿足，四
J21nB109_p0446a03║月八日，夫人將諸綵女遊藍毗尼園，攀無憂樹，
J21nB109_p0446a04║于時樹下忽出蓮華，大如車輪，菩薩化從夫人
J21nB109_p0446a05║右脅而生，墮彼華上，自行七步，舉其右手，作師
J21nB109_p0446a06║子吼：『天上天下，唯我獨尊。』時四天王即以天繒
J21nB109_p0446a07║接太子身，置寶机上，帝釋執蓋，梵王持拂，左右
J21nB109_p0446a08║侍立，九龍空中吐清淨水，一溫一涼，灌太子身，
J21nB109_p0446a09║三十二相、八十種好，放大光明，普照三千大千
J21nB109_p0446a10║世界，天龍八部滿虛空中，作天伎樂，雨妙香花、
J21nB109_p0446a11║瓔珞、天衣……，不可稱數，所感瑞應（三十有四，繁不能錄），群生
J21nB109_p0446a12║普利，地獄停酸。「同日，八大國王皆生太子，諸釋
J21nB109_p0446a13║種姓生五百男，國中居士、長者亦悉生男，及八
J21nB109_p0446a14║萬四千廄馬生駒，宮中五百伏藏發現，又諸大
J21nB109_p0446a15║商採寶俱還，即名太子為悉達多（漢言『頓吉』）。「適生七
J21nB109_p0446a16║日，其母摩耶夫人命終，以懷天師功福大故，上
J21nB109_p0446a17║生忉利，封受自然。太子自知福德威重，無有女
J21nB109_p0446a18║人堪受禮者，故因將終，托之而生。爾時姨母摩
J21nB109_p0446a19║訶波闍波提乳養太子，如母無異。召諸婆羅門
J21nB109_p0446a20║占太子相，嘆未曾有：『若當出家，成一切智；若在
J21nB109_p0446a21║家者，為轉輪王。』王聞此語，心大歡喜。婆羅門又
J21nB109_p0446a22║白王言：『有一梵仙名阿私陀，具足五通，在於香
J21nB109_p0446a23║山，彼之善相可決王疑。』王纔作念，彼便遙知，騰
J21nB109_p0446a24║虛而來，既見太子，忽然悲泣。王大憂怖，問仙人
J21nB109_p0446a25║言：『子何不祥？』仙人答曰：『太子具足三十二相，在
J21nB109_p0446a26║家為轉輪王，出家成等正覺，轉大法輪。我今年
J21nB109_p0446a27║已百二十歲，不久命終，不聞說法，故自悲耳。』「太
J21nB109_p0446b01║子漸長，因王嚴駕，抱謁於大自在天廟，時諸神
J21nB109_p0446b02║象悉能起拜太子之足，父王驚嘆：『我子於天神
J21nB109_p0446b03║中最尊最勝，宜字天中天。』「年及七歲，當修學時，
J21nB109_p0446b04║遍訪國中聰明婆羅門——名曰選友——為太子師。太
J21nB109_p0446b05║子問曰：『以何書典而相教乎？』其師答曰：『梵、佉留
J21nB109_p0446b06║書。』太子曰：『其異書者，六十有四，今師何言止有
J21nB109_p0446b07║二種？』師問：『何名？』答曰：『梵書（婆羅門書）、佉留書（驢脣仙書）、龍
J21nB109_p0446b08║鬼書、犍沓和書（香神書）、阿須倫書（阿修羅書……，多不盡錄，略舉四五）。』
J21nB109_p0446b09║書缺二字，太子問師，師不能答，反而問之：『此阿
J21nB109_p0446b10║字者，不可壞義，亦是無二正真道義。』爾時選友
J21nB109_p0446b11║深生慚愧，而白王言：『太子乃天人師，我安可教
J21nB109_p0446b12║耶？』凡諸伎藝、典籍、筭射、天文、地理，太子悉皆自
J21nB109_p0446b13║然知之。「年既長成，王敕太子與難阤、調達、五百
J21nB109_p0446b14║童子，又復擊鼓唱令萬姓有勇力者，定日集於
J21nB109_p0446b15║戲場捔射。至期，調達領眾先出，有象當門，以手
J21nB109_p0446b16║擗倒。次是難阤，見象礙路，即以足指挑著路傍。
J21nB109_p0446b17║太子念言：『今正現力之時。』即便執象擲於空中，
J21nB109_p0446b18║還以手接，不令傷損，眾咸嘆服。「既至園已，摽鼓
J21nB109_p0446b19║射之，調達豎四十里鼓，不能得過；難阤豎六十
J21nB109_p0446b20║里鼓亦莫越；爾太子豎百里鼓，弓力乏折，乃取
J21nB109_p0446b21║祖王鎮庫之弓——古今無能張者——太子既挽，聲震
J21nB109_p0446b22║于城，箭中鼓已，沒入于地，泉水涌出，復透鐵圍
J21nB109_p0446b23║之山，大千剎土六反震動，大眾悚然，怪未曾有。
J21nB109_p0446b24║「太子年及十七，王為娉妃，耶輸阤羅端正第一，
J21nB109_p0446b25║禮義備舉，即是宿命賣花女也。太子雖納，殊無
J21nB109_p0446b26║俗意，久而不接，於靜夜中但修禪觀。」
J21nB109_p0446b27║出家品
J21nB109_p0446c01║四門遊觀忽警悟，中夜逾城驟出家。
J21nB109_p0446c02║「太子在宮日久，前白王言：『欲出遊觀。』王敕整治
J21nB109_p0446c03║衢道，皆令清淨，并諸官屬導從太子。出城東門，
J21nB109_p0446c04║觀者如雲，時淨居天化作老人，頭白背傴，拄杖
J21nB109_p0446c05║羸步，太子問從者言：『此何人也？』答曰：『老人。』又問：
J21nB109_p0446c06║『何謂老人？』答曰：『昔乃兒童，次第遷變，形枯色衰，
J21nB109_p0446c07║餘命無幾，故謂為老。』太子又問：『唯此一老？一切
J21nB109_p0446c08║皆然？』從者答言：『人人悉爾。』太子聞已，生大苦惱：
J21nB109_p0446c09║『我雖富貴，豈免此耶？』還宮不樂，王亦憂惱。「復遊
J21nB109_p0446c10║南門，王敕嚴潔衢陌，百官擁從。時淨居天復化
J21nB109_p0446c11║病人，肉消骨露，喘息呻吟，不能自持，兩人扶腋
J21nB109_p0446c12║在於路傍。太子乃問：『此何人也？』從者答曰：『此病
J21nB109_p0446c13║人乎。』又問：『何謂為病？』答曰：『病者百節疼痛，氣力
J21nB109_p0446c14║虛微。』復問：『此人獨爾，餘皆然耶？』答曰：『貴賤悉爾。』
J21nB109_p0446c15║太子嘆曰：『云何世人耽樂不畏？』還宮憂惱。「王聞
J21nB109_p0446c16║轉愁，問群臣言：『太子初出東門，逢見老人不樂。
J21nB109_p0446c17║今出南門，再敕卿等淨治道路，云何病人又令
J21nB109_p0446c18║見之？』群臣奏對：『奉王嚴命，無不檢察，不知病人
J21nB109_p0446c19║所從來處，非臣之罪。』王聞婆羅門子優阤夷極
J21nB109_p0446c20║有智辯，召而語曰：『太子不樂在世，恐其出家，汝
J21nB109_p0446c21║可為友，善而誘之。』「太子復求出遊，王不忍拒，敕
J21nB109_p0446c22║嚴道路乃至園林，香華幡蓋數倍於前，若有不
J21nB109_p0446c23║祥，遠驅逐之。爾時太子與優阤夷百僚萬眾出
J21nB109_p0446c24║城西門，淨居天子念言：『先現老、病，舉眾皆見，王
J21nB109_p0446c25║責從者，枉及無辜。今化死人，眷屬圍遶，號哭送
J21nB109_p0446c26║之，唯令太子與優阤夷二人獨見。』太子問：『此何
J21nB109_p0446c27║人？』優阤夷以王嚴敕，即不敢答，淨居天力使不
J21nB109_p0447a01║覺言：『稱死人也，風刀解形，神識去矣，四體諸根
J21nB109_p0447a02║無復所知，誠可哀也。』太子又問優阤夷言：『餘人
J21nB109_p0447a03║爾不？』答曰：『世人皆爾，無一免者。今獻誠言，願不
J21nB109_p0447a04║見責。古今諸王，愛欲樂已，然後出家，太子云何
J21nB109_p0447a05║永絕不顧？無有棄國而學道者，唯願太子受於
J21nB109_p0447a06║五欲，令有子息，不絕王嗣。』太子答言：『誠如所說，
J21nB109_p0447a07║但我不言五欲無樂，以畏老病生死之苦，故於
J21nB109_p0447a08║五欲不取愛著。汝言古者諸王先經五欲，然後
J21nB109_p0447a09║出家。此諸王等今在何許？以愛欲故，或在地獄、
J21nB109_p0447a10║或在餓鬼、或在畜生、或在人天，以有如是輪轉
J21nB109_p0447a11║苦故，我欲離此，汝今云何令我受之？』時優阤夷
J21nB109_p0447a12║雖竭言辯勉於太子，終不能回。即便還宮，彌加
J21nB109_p0447a13║憂慼。王問其詳，優阤夷言：『出城不遠，逢見死人，
J21nB109_p0447a14║殊不知其自何而來。』問諸吏從皆言不見，王知
J21nB109_p0447a15║天力，非臣之咎。「復遊北門，淨居天子化作比丘
J21nB109_p0447a16║於太子前，太子問曰：『汝何等人？』答曰：『比丘。世間
J21nB109_p0447a17║無常，我修聖道，超於彼岸。』作是答已，騰虛而去。
J21nB109_p0447a18║太子念言：『先見老、病、死苦，為之所恐。今遇比丘
J21nB109_p0447a19║啟悟我心，不勝欣悅。』王聞懊惱，太子決定捨家
J21nB109_p0447a20║學道，敕輸阤羅勿離太子，復增妓女以娛樂之。
J21nB109_p0447a21║「復次，太子前白：『父王！恩愛必離，聽我出家。』王泣
J21nB109_p0447a22║不許，太子復言：『王能與此四願，即不出家：一者、
J21nB109_p0447a23║不老，二者、無病，三者、不死，四者、不別。』王答：『此願，
J21nB109_p0447a24║世誰得之？』相師奏王：『太子若不出家，七日之後
J21nB109_p0447a25║得輪王位，七寶自至。』王生歡喜，即敕群臣日夜
J21nB109_p0447a26║嚴備，城門開閉聞四十里，復敕耶輸阤羅倍加
J21nB109_p0447a27║防察。王告太子：『國今無嗣，宜生一子，卻聽出家。』
J21nB109_p0447b01║太子即指輸阤羅腹，便覺有娠，然後羅睺從天
J21nB109_p0447b02║變沒化生，不由父母合會而育。「太子是年十九，
J21nB109_p0447b03║出家時至，二月八夜，諸天下來太子之前，頭面
J21nB109_p0447b04║禮足，白太子言：『無量劫來勤苦修行，令之成熟，
J21nB109_p0447b05║出家是宜。』太子答言：『王敕內外官屬防衛嚴密，
J21nB109_p0447b06║欲出無從。』諸天白言：『我等方便，使無知者。』太子
J21nB109_p0447b07║即敕車匿被犍陟來，四天天王捧馬四足并接
J21nB109_p0447b08║車匿，帝釋執蓋，北門自開，不使有聲。出城既畢，
J21nB109_p0447b09║天忽不現。太子至於跋伽仙林作師子吼：『過去
J21nB109_p0447b10║諸佛為求菩提，捨棄飾好，剃除鬚髮，我今亦爾。』
J21nB109_p0447b11║便脫寶冠與瓔珞等，分付車匿回上父王，即以
J21nB109_p0447b12║利劍自剃鬚髮，帝釋接髮上天建塔。次淨居天
J21nB109_p0447b13║化作獵師，身披袈裟，太子以七寶衣貿之而著。
J21nB109_p0447b14║車匿大哭，犍陟悲鳴，緣路而歸。父王、姨母及輸
J21nB109_p0447b15║阤羅等不見太子，哀號悶絕，舉國悲慕。於是淨
J21nB109_p0447b16║飯王即選國中豪賢多子孫者五人，各遣一子——
J21nB109_p0447b17║憍陳如……等——追侍太子。「太子前詣彼仙住處，見其
J21nB109_p0447b18║或以草葉為衣者、或以樹皮為服者，或食草木
J21nB109_p0447b19║花果，或事水、火、日、月，或倒荊棘之上、或臥水火
J21nB109_p0447b20║之前，或一日一食、或二日一食，苦行如此。太子
J21nB109_p0447b21║問言：『欲求何果？』仙人答言：『為欲生天。』太子又問：
J21nB109_p0447b22║『諸天雖樂，福盡輪回，終為苦聚，云何修諸苦因
J21nB109_p0447b23║以求苦報？皆非解脫真正之道。』辭而別往，涉山
J21nB109_p0447b24║踰谷。憍陳如等相從既久，不柰其艱，言：『此狂人，
J21nB109_p0447b25║行不擇路，奚可隨之？設委而還，王滅吾家，不如
J21nB109_p0447b26║止此精苦修行。』「太子次第前詣阿羅邏、迦蘭仙
J21nB109_p0447b27║人所，詰其所斷生老病死之法，仙人答言：『眾生
J21nB109_p0447c01║之始，始於冥初，冥初起於我慢，我慢生於癡心，
J21nB109_p0447c02║癡心生於染愛，染愛生於五微塵氣，五微塵氣
J21nB109_p0447c03║生於五大，五大生於貪欲、瞋恚及諸煩惱，於是
J21nB109_p0447c04║流轉生、老、病、死、憂、悲、苦、惱。』太子復問：『已知所說
J21nB109_p0447c05║生死根本，復何方便而能斷之？』仙人答言：『若欲
J21nB109_p0447c06║斷者，修習禪定，離欲惡不善法。有覺有觀，得初
J21nB109_p0447c07║禪；除覺觀定，生入喜心，得第二禪；捨喜心，得正
J21nB109_p0447c08║念，具根樂，得第三禪；除苦樂，得淨念，入捨根，得
J21nB109_p0447c09║第四禪。獲無想報，離色想，入空處；滅有對想，入
J21nB109_p0447c10║識處；滅無量想，識唯觀識，入無所有處；離於種
J21nB109_p0447c11║種相，入非想非非想處，斯處名為究竟解脫，是
J21nB109_p0447c12║諸學者之彼岸也。』太子思惟：『其所知見非究竟
J21nB109_p0447c13║處。』問曰：『非想非非想處，為有我也？為無我也？若
J21nB109_p0447c14║言無我，不應言非想非非想；若言有我，我為有
J21nB109_p0447c15║知？我為無知？我若無知，則同木石；我若有知，則
J21nB109_p0447c16║有攀緣。既有攀緣則有染著，以染著故，則非解
J21nB109_p0447c17║脫。汝盡麤結，猶細結在，非度彼岸。若能除我及
J21nB109_p0447c18║以我想，一切盡捨，是則名為真解脫也。』太子調
J21nB109_p0447c19║伏是二仙已，求勝法故，遂復前進。」
J21nB109_p0447c20║成道品
J21nB109_p0447c21║六載雪山修苦行，一朝道樹悟明星。
J21nB109_p0447c22║「太子次至苦行林中，尼連河側，安禪靜坐守戒，
J21nB109_p0447c23║日食一麻一米、乃至七日食一麻米。設有乞者，
J21nB109_p0447c24║亦以施之。苦行六年，瘦若枯木：『我若以此羸身
J21nB109_p0447c25║而取道者，彼諸外道當言自餓是涅槃因。我當
J21nB109_p0447c26║受食，然後成道。』既作是念，淨居天子下來，勸彼
J21nB109_p0447c27║林外牧女——難阤波羅——令取乳糜供養太子。受食
J21nB109_p0448a01║已竟，身體光悅，堪受菩提。觀過去佛以草為座，
J21nB109_p0448a02║帝釋化作凡人，持草以奉，太子問言：『汝名何等？』
J21nB109_p0448a03║答曰：『吉祥。』太子喜曰：『我破不吉，以成吉祥。』坐彼
J21nB109_p0448a04║草褥，閻浮樹下觀樹思惟，感天動地，演大光明，
J21nB109_p0448a05║覆蔽魔宮。波旬恐怖，令彼四女往詣太子，萬端
J21nB109_p0448a06║妖婬惑之不動。波旬復將八十億眾故來惱壞，
J21nB109_p0448a07║而作是言：『若不起去，擲汝海中。』太子答曰：『汝先
J21nB109_p0448a08║動我淨瓶，然後可能擲我。』八十億眾盡力不能
J21nB109_p0448a09║令瓶少動，乃至種種作威，若抱石者……，不能勝舉，
J21nB109_p0448a10║設能舉者復不能下，飛刀舞劍停於空中，雷電
J21nB109_p0448a11║雹雨成五色花，群魔力盡無復能為。「太子是年
J21nB109_p0448a12║（三十）歲，（十二）月八夜，結解漏盡，生死已斷，明星出時，
J21nB109_p0448a13║霍然大悟，成等正覺，普觀三界無有一樂，是諸
J21nB109_p0448a14║眾生以何因緣而有老、死？即知老、死以生為本，
J21nB109_p0448a15║若離於生則無老、死。從因緣生，因於欲有色、有
J21nB109_p0448a16║無色、有業生。又觀三有業從四取生，取從愛生，
J21nB109_p0448a17║愛從受生，受從觸生，觸從六入生，六入從名色
J21nB109_p0448a18║生，名色從識生，識從行生，行從無明生。若滅無
J21nB109_p0448a19║明則行滅，行滅則識滅，識滅則名色滅……，乃至老、
J21nB109_p0448a20║死、憂、悲、苦、惱滅。如是逆順觀十二因緣，具足三
J21nB109_p0448a21║十七助道品、一十八不共法、四無所畏、十神通
J21nB109_p0448a22║力。于時大地十八相動，天作伎樂，散花燒香，龍
J21nB109_p0448a23║天八部所設供養充塞虛空。「如來於七日中思
J21nB109_p0448a24║惟：『我所得法甚深難解，唯佛與佛乃能知之。一
J21nB109_p0448a25║切眾生為於貪欲、瞋恚、愚癡、邪見之所覆障，無
J21nB109_p0448a26║有智慧，云何能解我所得法？我今若為轉法輪
J21nB109_p0448a27║者，彼必迷惑，不能信受而生誹謗，當墮惡道。我
J21nB109_p0448b01║寧默然，入般涅槃。』爾時，大梵天主禮足圍繞，白
J21nB109_p0448b02║言：『世尊！久住生死，捨於國城、妻子、頭、目、髓、腦，為
J21nB109_p0448b03║求法故。今日法海已滿、法幢已立，開導正時，云
J21nB109_p0448b04║何涅槃？』三請說法。」
J21nB109_p0448b05║度生品
J21nB109_p0448b06║○初自鹿苑轉法輪，○後止娑羅遺後囑。
J21nB109_p0448b07║「是時世尊乃受其請，即詣波羅柰國鹿野苑中
J21nB109_p0448b08║初轉法輪。世尊思惟：『我開甘露法門，誰應在先
J21nB109_p0448b09║而得聞者？阿羅邏與伽蘭二仙，聰慧易悟。』知其
J21nB109_p0448b10║各於昨夜命終，世尊復念：『憍陳如等五人悉皆
J21nB109_p0448b11║聰明，又夙有願，先應度之。觀根受道。世有八苦，
J21nB109_p0448b12║謂：五盛陰苦、生苦、老苦、病苦、死苦、愛別離苦、怨
J21nB109_p0448b13║憎會苦、求不得苦。如是諸苦由我為本，應當知
J21nB109_p0448b14║苦、斷集、證滅、修道。若人不知四聖諦者，不得解
J21nB109_p0448b15║脫，當三轉四諦十二行法輪。』「時有五百商人——二
J21nB109_p0448b16║為首者，一、名提謂，一、名波利——經過曠野，天神語
J21nB109_p0448b17║之：『有佛興世，汝宜先供。』即以蜜麨上之，則四天
J21nB109_p0448b18║王亦各持缽奉以盛食，佛皆受之，累置掌上，按
J21nB109_p0448b19║合成一，為應供器。「時憍陳如等五人投佛出家，
J21nB109_p0448b20║世尊喚言：『善來，比丘！』鬚髮自落，袈裟著身，即成
J21nB109_p0448b21║沙門。佛問：『汝知色、受、想、行、識，為是常？為無常也？
J21nB109_p0448b22║為是苦？為非苦也？為是空？為非空也？為有我？為
J21nB109_p0448b23║非我也？』五比丘眾聞五陰法，漏盡意解，成阿羅
J21nB109_p0448b24║漢果，即便答言：『色、受、想、行、識實是無常、苦、空、無
J21nB109_p0448b25║我。』諸天踊躍，展轉唱言：『如來今日鹿野苑中轉
J21nB109_p0448b26║大法輪。』於是世間始有三寶——如來大聖是為佛
J21nB109_p0448b27║寶、四諦法輪是為法寶、五阿羅漢是為僧寶，
J21nB109_p0448c01║為諸天人第一福田。「次度耶舍等比丘五十人，
J21nB109_p0448c02║佛告諸比丘眾：『宜各遊方，度諸眾生。我今獨往
J21nB109_p0448c03║摩竭提國，彼國優樓頻螺迦葉兄弟學於仙道，
J21nB109_p0448c04║王臣歸信。』佛至彼住，日暮求宿，迦葉答言：『石室
J21nB109_p0448c05║潔淨，可得相容。內事火龍，其性暴惡，恐相害爾。』
J21nB109_p0448c06║佛言：『但借，龍惡不妨。』迦葉答言：『宜自隨意。』佛入
J21nB109_p0448c07║室中，結跏趺坐，惡龍吐火，發燄衝天，石室洞鎔，
J21nB109_p0448c08║世尊即入火光三昧，龍反遭火，藏身無地，輒投
J21nB109_p0448c09║佛缽。迦葉師徒以謂佛遭毒龍所害，翌朝往看，
J21nB109_p0448c10║佛言：『我內清涼，終不為彼外火之焚。君所事龍，
J21nB109_p0448c11║今降缽中。』迦葉歎服：『未曾有也。』復言：『雖則沙門
J21nB109_p0448c12║神通，不如我道真。』「世尊住此，第二夜、四天王眾，
J21nB109_p0448c13║第三夜、帝釋眾，第四夜、大梵眾，各下聽法，身光
J21nB109_p0448c14║洞耀，迦葉問佛：『夜夜光現，汝事火耶？』佛言：『不也，
J21nB109_p0448c15║諸天每夜下來聞法，是其身光。』迦葉又言：『雖沙
J21nB109_p0448c16║門神妙，不如我道真。』迦葉晨朝燒火不然，怪其
J21nB109_p0448c17║所以，即往白佛，佛令歸去，見火已然。事畢滅之
J21nB109_p0448c18║又不能滅，復至白佛，佛令歸去，見火已息。次早
J21nB109_p0448c19║劈薪，斧莫能舉，次斧既舉，又莫能下，皆至佛所，
J21nB109_p0448c20║乃舉乃下。「迦葉請佛歸家供養，佛言：『先去，我隨
J21nB109_p0448c21║後往。』迦葉既去，佛趣閻浮提洲取果持來，迦葉
J21nB109_p0448c22║未至，佛已先到，即便問言：『從何道來？』佛以果示，
J21nB109_p0448c23║而語之曰：『過數萬踰闍那取此果來，汝可噉之。』
J21nB109_p0448c24║然後如是三請，佛亦三往餘三天下，取彼所產
J21nB109_p0448c25║之果，皆於先到。此等神變凡十八種，迦葉各各
J21nB109_p0448c26║強言：『是大沙門，神則神矣，不如我道真也。』佛語
J21nB109_p0448c27║迦葉：『汝非阿羅漢道，何故虛妄，起大我慢？』於是
J21nB109_p0449a01║迦葉自知非真，心怖毛豎，見佛種種神變殊勝，
J21nB109_p0449a02║即與五百弟子投佛出家，事火之具悉皆捐棄
J21nB109_p0449a03║尼連禪河。是故，迦葉二弟——一、名那提迦葉，一、名
J21nB109_p0449a04║伽闍迦葉——各有弟子二百五十，居於下流，忽見
J21nB109_p0449a05║厥兄所事火器隨流而下，必不祥也，同奔兄所，
J21nB109_p0449a06║見兄與其眷屬，削髮披緇，愕然咨兄：『既大羅漢，
J21nB109_p0449a07║聰慧過人，名聞十方，莫不宗仰，何捨此道，還從
J21nB109_p0449a08║人學？』迦葉答言：『然我所學非究竟法，唯佛所說
J21nB109_p0449a09║能盡生死。既遇此等大聖之尊而不師彼則是
J21nB109_p0449a10║無眼。』二弟啟言：『我等亦願隨兄同學。』並領弟子
J21nB109_p0449a11║投佛出家。「復次，佛念：『瓶沙王於我有約，若成道
J21nB109_p0449a12║者願先見度。』即與迦葉千比丘眾往王舍城，住
J21nB109_p0449a13║於杖林。時瓶沙王嚴駕，百官導從，千馬萬騎，迎
J21nB109_p0449a14║佛入國，頭面禮足。安坐已定，觀其根熟，即為說
J21nB109_p0449a15║法：『大王當知：此五陰身以識為本，因於識故而
J21nB109_p0449a16║生意根，以意根故而生於色，而此色法生滅不
J21nB109_p0449a17║住。如是觀者，則能於身善知無常。如此觀身，不
J21nB109_p0449a18║取身相，即能離我及於我所。若能觀色離我、我
J21nB109_p0449a19║所，即知色生便是苦生，若知色滅便是苦滅。如
J21nB109_p0449a20║此觀者，名為解脫；不作斯觀，是名為縛。法本無
J21nB109_p0449a21║我及以我所，以倒想故，橫計有我及以我所，無
J21nB109_p0449a22║有實法，若能斷此倒惑想者即是解脫。』王即思
J21nB109_p0449a23║惟：『若謂眾生言有我者而名為縛，一切眾生皆
J21nB109_p0449a24║悉無我，既無有我，誰受果報？』佛知彼念，即語之
J21nB109_p0449a25║曰：『一切眾生所為善惡及受果報皆非我造，亦
J21nB109_p0449a26║非我受，而今見有造作善惡、受果報者，當為王
J21nB109_p0449a27║說：但以情、塵、識合，於境生染，累想滋繁，以是緣
J21nB109_p0449b01║故，馳流生死，備受苦報。若是於境無染，息其累
J21nB109_p0449b02║想，即得解脫，以情、塵、識三事因緣，共起善惡及
J21nB109_p0449b03║受果報，更無別我。譬如鑽火，因手轉燧得有火
J21nB109_p0449b04║生，然彼火性不從手生及以燧出，亦復不離手
J21nB109_p0449b05║及燧鑽，彼情、塵、識亦復如是。』王又思惟：『若以情、
J21nB109_p0449b06║塵、識和合故而有善惡、受果報者便為常合，不
J21nB109_p0449b07║應離絕，若不常合，是即為斷。』佛知王念，即便答
J21nB109_p0449b08║言：『此情、塵、識，不常、不斷。何以故？合故不斷，離故
J21nB109_p0449b09║不常。譬如緣於地水，因彼種子而生芽葉，種子
J21nB109_p0449b10║既謝，不得名常；生芽葉故，不得名斷。離於斷、常，
J21nB109_p0449b11║故名中道，三事因緣亦復如是。』王聞法已，心開
J21nB109_p0449b12║意解，與八萬那由他婆羅門大臣、九十六萬那
J21nB109_p0449b13║由他諸天各遠塵離垢，得法眼淨。「有長者迦陵，
J21nB109_p0449b14║見佛入國，君民敬奉，未有精舍，即捨竹園，王起
J21nB109_p0449b15║堂殿，種種嚴麗，請佛安居。領比丘眾、無量天人
J21nB109_p0449b16║前後圍繞，入王舍城。佛蹈門閫，城中樂器不鼓
J21nB109_p0449b17║自鳴，門狹更廣，門下更高，一切丘墟悉皆平坦，
J21nB109_p0449b18║臭穢塵垢自然香淨，聾者得聽、啞者能言、盲者
J21nB109_p0449b19║得視、狂者得正、病者皆愈，枯木發花，腐草榮秀，
J21nB109_p0449b20║涸池增瀾，香風清靡，鳳鳥翔集，出和雅音，種種
J21nB109_p0449b21║祥瑞。「彼城中有二婆羅門，根利聰明——一、名舍利
J21nB109_p0449b22║弗，一、名目犍連——二為親友，各百弟子，國人宗仰。
J21nB109_p0449b23║因阿捨婆耆比丘持缽入村，舍利弗忽逢於路，
J21nB109_p0449b24║見其威儀庠序，問：『師於誰？演說何法？』婆耆答言：
J21nB109_p0449b25║『我大師者，天人之尊，智慧神通無能與等。我既
J21nB109_p0449b26║年幼，學道日淺，豈解宣說如來妙法？但以所知。』
J21nB109_p0449b27║即說偈言：「『一切諸法本，從緣悉本無，若能反本
J21nB109_p0449c01║源，乃名曰沙門。』「舍利弗聞說此偈即見道跡，心
J21nB109_p0449c02║大踊躍，以所聞偈歸告目犍連，亦於言下開悟，
J21nB109_p0449c03║於是二人共將二百弟子前詣竹園伽藍，以求
J21nB109_p0449c04║出家。佛告大眾：『今此二人，於我法中為上弟子。
J21nB109_p0449c05║舍利弗者，智慧第一。目犍連者，神通無上。』「如上
J21nB109_p0449c06║凡千二百五十人，各於出家時，世尊呼云：『善來，
J21nB109_p0449c07║比丘！』鬚髮自墮，袈裟著身，成沙門相。佛皆為說
J21nB109_p0449c08║四諦之法，遠塵離垢，得法眼淨，證阿羅漢。「佛告
J21nB109_p0449c09║諸比丘言：『然燈如來出興世時，善慧仙人豈異
J21nB109_p0449c10║人乎？即我身是。緣路所遇五百外道所共論議
J21nB109_p0449c11║及隨喜者，今此會中迦葉兄弟及其眷屬千比
J21nB109_p0449c12║丘是。賣花女者，今耶輸是。善慧髮布地時，傍有
J21nB109_p0449c13║二人掃佛前地，及二百人隨喜助者，今舍利弗、
J21nB109_p0449c14║大目犍連并二百弟子是。髮布地時，虛空諸天
J21nB109_p0449c15║而讚歎者，我初得道鹿野苑中始轉法輪，八萬
J21nB109_p0449c16║天子及頻婆娑羅王（一名瓶沙）所將眷屬八萬那由
J21nB109_p0449c17║他人及九十六萬億那由他天是。汝等當知：過
J21nB109_p0449c18║去所種因緣，經無量劫終不磨滅。我於往昔勤
J21nB109_p0449c19║修一切善業及發大願，心不退轉，故於今日而
J21nB109_p0449c20║已成就一切種智，汝等宜應勤修無怠。』」（彩辭二函參用）
J21nB109_p0449c21║《涅槃經》云：「世尊四十九年在世，說法三百餘會，
J21nB109_p0449c22║度脫四生六道，其數無量無邊。涅槃時至，告大
J21nB109_p0449c23║眾言：『我初成道於尼連禪河邊，魔王波旬請般
J21nB109_p0449c24║涅槃，我告「未有弟子，是故不得入涅槃」者，吾自
J21nB109_p0449c25║初度五比丘眾，漸漸誘進，最後乃至須跋阤羅
J21nB109_p0449c26║皆入道竟，所作已辦、能事已畢，今當入滅。汝等
J21nB109_p0449c27║勤教眾生，勿得放逸，未脫三界，早求出離，一失
J21nB109_p0450a01║人身，難可追復。』大眾聞佛囑付，咸生哀戀，有優
J21nB109_p0450a02║婆塞名曰純陀，設最後供，具足檀度。「於是阿難
J21nB109_p0450a03║深切迷悶，猶如死人。阿泥樓逗（一名阿那律）安慰阿
J21nB109_p0450a04║難：『何為愁苦？如來今日雖有，明旦則無。汝依我
J21nB109_p0450a05║語，諮是四問：佛涅槃後，六群比丘云何共住而
J21nB109_p0450a06║得示教？如來在世，以佛為師，既入滅後，以何為
J21nB109_p0450a07║師？如來在世依之而住，既入滅後依何而住？如
J21nB109_p0450a08║來滅後，結集法藏，一切經初安何等語？』「阿難依
J21nB109_p0450a09║陳上問，佛告阿難：『如汝所問「我涅槃後，六群比
J21nB109_p0450a10║丘云何共住」者，依我正法，教示六群，得證上果。
J21nB109_p0450a11║一切眾生皆因無明起諸愛結，役使身心，不得
J21nB109_p0450a12║自在。若能諦觀十二因緣究竟無我，深入本淨，
J21nB109_p0450a13║即能遠離三界大火。此是最後付囑，汝當修行。
J21nB109_p0450a14║問「佛去後以何為師」者，尸波羅戒是汝大師。問
J21nB109_p0450a15║「佛滅後依何住」者，依四念住。問「佛滅後一切經
J21nB109_p0450a16║初安何語」者，當安「如是我聞：一時佛住某處而
J21nB109_p0450a17║說是經」。』「阿難復次白佛茶毗法則。佛答：『當依轉
J21nB109_p0450a18║輪聖王，後收舍利，建七寶塔，一切世間所共瞻
J21nB109_p0450a19║仰。』「于時帝釋從佛敬請半身舍利，深心供養。佛
J21nB109_p0450a20║告天帝：『如來等視眾生如羅睺羅，平等利祐，我
J21nB109_p0450a21║今與汝右邊上頷一牙舍利，可於天上起塔。』於
J21nB109_p0450a22║是天人悲哀不已，世尊普告：『汝莫愁嘆。何以故？
J21nB109_p0450a23║雖佛涅槃，而有舍利，復有法寶常住於世，能令
J21nB109_p0450a24║眾生深心歸依。供養舍利即是佛寶，見佛即見
J21nB109_p0450a25║法身，見法即見聖賢，見聖賢故即見四諦，見四
J21nB109_p0450a26║諦故即見涅槃。當知：三寶常住，無有變易，能為
J21nB109_p0450a27║世間作歸依故。』「爾時世尊於師子座卻僧伽梨，
J21nB109_p0450b01║顯紫金身，放大光明，告大眾言：『當知：如來為汝
J21nB109_p0450b02║等故，累劫勤苦修行，成就菩提，得此金剛不壞
J21nB109_p0450b03║之身，具足三十二相，如優曇花難可值遇，緣畢
J21nB109_p0450b04║涅槃。汝等誠心看我金身，當修淨業，於未來世
J21nB109_p0450b05║得此果報。』如是三告，上昇虛空，高七多羅樹，復
J21nB109_p0450b06║從空下，凡二十四反，告諸大眾：『是為最後見於
J21nB109_p0450b07║如來，自此見已無復再睹。我今時至，舉身疼痛。』
J21nB109_p0450b08║即入初禪，從初禪出入第二禪，次第至非非想
J21nB109_p0450b09║處，從非非想處出入滅盡定，從滅盡定出還入
J21nB109_p0450b10║非非想，次第還入，直至初禪，復入超禪。如是逆
J21nB109_p0450b11║順展轉二十七反，告大眾言：『我以佛眼遍觀三
J21nB109_p0450b12║界，一切諸法性本解脫，於十方求了不能得。根
J21nB109_p0450b13║本無故，所因枝葉皆悉解脫；無明解脫故，乃至
J21nB109_p0450b14║老、死皆得解脫。』」
J21nB109_p0450b15║入滅品
J21nB109_p0450b16║能事既畢入泥洹，舍利以留為佛事。
J21nB109_p0450b17║「世尊是年七十有九，於二月十五夜示誨眾已，
J21nB109_p0450b18║右脅而臥，背東面西，頭北足南，有娑羅樹八根
J21nB109_p0450b19║合為二株，慘然變白，垂覆如來，十方震動，演出
J21nB109_p0450b20║苦空哀歎之聲，大海涌沸，川流枯涸，日月無光，
J21nB109_p0450b21║黑風鼓扇，草木摧折，諸天哀號，雨天香花，奏天
J21nB109_p0450b22║音樂，唱言：『苦哉，苦哉！如何一旦慧日滅沒，一切
J21nB109_p0450b23║眾生喪真慈父，失所敬天？』或有隨佛滅者、或有
J21nB109_p0450b24║喪失心者、或大叫搥胸者、或悶絕躄地者。「于時
J21nB109_p0450b25║依輪王法用以棺槨，拘尸城人僉議力士四人，
J21nB109_p0450b26║請舉佛棺，入城供養，盡其神力竟不能勝，復八
J21nB109_p0450b27║力士至十六士舁無少動。樓逗告言：『縱傾城人
J21nB109_p0450c01║亦莫能舉。世尊平等，令諸人天得福無異。』棺乃
J21nB109_p0450c02║自舉，昇虛空中，高一多羅樹，從拘尸城西門而
J21nB109_p0450c03║入，東門而出，復南門入，從北門出，遶城七匝。菩
J21nB109_p0450c04║薩、聲聞、帝釋諸天即持寶臺花蓋空中隨覆，幢
J21nB109_p0450c05║幡、音樂、種種供養，地上、空中充塞彌滿，悲泣哀
J21nB109_p0450c06║慟。「一七日已，大眾即扶如來紫磨金身安庠出
J21nB109_p0450c07║棺，置于寶床，持妙香水，灌洗既已，內以兜羅綿
J21nB109_p0450c08║褁，外以妙㲲千張如法纏之，仍舊入棺，滿注香
J21nB109_p0450c09║油，諸天及人各持無價旃檀沉水，結大香樓，棺
J21nB109_p0450c10║置其上，持炬茶毗，火悉殄滅。大眾號慟，不知如
J21nB109_p0450c11║來何緣未畢。帝釋答言：『必待迦葉。』迦葉既至，棺
J21nB109_p0450c12║自然開，即現二足千輻輪相出于棺外，迦葉見
J21nB109_p0450c13║已，慟哭作禮，足還收入。於是力士燭炬爇之，終
J21nB109_p0450c14║竟不然。迦葉告言：『大聖寶棺，三界之火所不能
J21nB109_p0450c15║焚，何況汝力而能燒耶？』如來胸中三昧之火隨
J21nB109_p0450c16║聲而發，迸出棺外，漸漸茶毗，經于七日，香樓乃
J21nB109_p0450c17║盡。「時四天王與江河神急欲舍利歸去供養，見
J21nB109_p0450c18║火未滅即以水沃，厥燄轉熾，樓逗語之：『一居天
J21nB109_p0450c19║上、一住海中，汝收舍利各還本處，地居之人如
J21nB109_p0450c20║何得往而供養耶？』二眾負慚乃退。偶帝釋天持
J21nB109_p0450c21║七寶瓶及供具至，其火頓息，視棺儼存，及其千
J21nB109_p0450c22║㲲纏佛身者，裡外各一張，宛然如本。帝釋白眾：
J21nB109_p0450c23║『請佛所許右牙舍利。』已竟，是時八大國王競爭
J21nB109_p0450c24║舍利。帝釋化一梵志，名曰屯屈，前諫諸王：『為民
J21nB109_p0450c25║主者，宜無有諍。舍利均分，令諸國土皆有塔廟，
J21nB109_p0450c26║開發盲俗，貴知有佛，使普得景福歟。』僉曰：『善哉。』
J21nB109_p0450c27║共命屯屈均為八分，各與一甖。諸王得之，悲喜
J21nB109_p0451a01║交集，香華、幢幡迎還本國建塔，尚餘灰炭莫不
J21nB109_p0451a02║收什，亦謂之灰塔炭塔，以永供養而為佛事。」（賓澄
J21nB109_p0451a03║二函參用）
J21nB109_p0451a04║《泥洹經》云：「佛涅槃至慶曆六年丙戌歲，一千九
J21nB109_p0451a05║百九十四年。」（澄字函第一卷）
J21nB109_p0451a06║「自慶曆丙戌復至紹興二十七年，歲次丁丑，通
J21nB109_p0451a07║前凡二千一百卅五年。」
J21nB109_p0451a08║常住品
J21nB109_p0451a09║○幻來生亦何嘗生？幻去滅亦何嘗滅？
J21nB109_p0451a10║《宗門統要》云：「洛京佛光如滿禪師因唐順宗問：
J21nB109_p0451a11║『佛從何方來？滅向何方去？既言常住世，佛今在
J21nB109_p0451a12║何處？』師曰：『佛從無為來，滅向無為去，法身等虛
J21nB109_p0451a13║空，常在無心處。有念歸無念，有住歸無住，來為
J21nB109_p0451a14║眾生來，去為眾生去。清淨真如海，湛然體常住，
J21nB109_p0451a15║智者善思惟，更勿生疑慮。』帝又問曰：『佛向王宮
J21nB109_p0451a16║生，滅向雙林滅，住世四十九，又言無法說。山河
J21nB109_p0451a17║及大海、天地及日月，時至皆歸盡，誰知不生滅？
J21nB109_p0451a18║疑情猶若斯，智者善分別。』師曰：『佛體本無為，迷
J21nB109_p0451a19║情妄分別，法身等虛空，未曾有生滅。有緣佛出
J21nB109_p0451a20║世，無緣佛入滅，處處化眾生，猶如水中月。非常
J21nB109_p0451a21║亦非斷，非生亦非滅，生亦未曾生，滅亦未曾滅。
J21nB109_p0451a22║了見無心處，自然無法說。』」
J21nB109_p0451a23║第二門
J21nB109_p0451a24║○次辯教門究竟，庶使學者知歸。
J21nB109_p0451a25║原道品
J21nB109_p0451a26║道無彼此元來一，教有權漸方設三。
J21nB109_p0451a27║《金剛經》云：「佛告須菩提：『是法平等，無有高下，是
J21nB109_p0451b01║名阿耨多羅三藐三菩提。』」
J21nB109_p0451b02║又，《華嚴經》云：「如來普觀法界一切眾生具有如
J21nB109_p0451b03║來智慧德相，愚癡迷惑，不知不見，我當教以聖
J21nB109_p0451b04║道，令其永離妄想執著，自於身中得見如來，廣
J21nB109_p0451b05║大智慧與佛無異。」（黎字函第五卷）
J21nB109_p0451b06║《辯正論》云：「太昊本應聲大士，仲尼即儒童菩薩，
J21nB109_p0451b07║先遊茲土，權行漸化，愍濟五濁，宣布五常。」（明字函第一卷）
J21nB109_p0451b08║《破邪論》云：「佛遣三弟子震旦教化：儒童菩薩，彼
J21nB109_p0451b09║稱孔丘；光淨菩薩，彼稱顏回；摩訶迦葉，彼稱老
J21nB109_p0451b10║子。」（既字函上卷）
J21nB109_p0451b11║三歸宛爾同三畏，五戒何曾異五常？
J21nB109_p0451b12║《破邪論》云：「修道階次，心行非一，皆緣淺以至深，
J21nB109_p0451b13║藉微以為著。其始修心則依佛、法、僧受三歸也，
J21nB109_p0451b14║三歸如君子之三畏，而又五戒——斷殺、盜、婬、妄語、
J21nB109_p0451b15║飲酒——與仁、義、禮、智、信同。」（既字函上卷）
J21nB109_p0451b16║《弘明集》云：「仁者，不殺之戒也；義者，不盜之戒也；
J21nB109_p0451b17║禮者，不邪之戒也；智者，不醉之戒也；信者，不妄
J21nB109_p0451b18║之戒也。」（典字函第三卷）
J21nB109_p0451b19║教興品
J21nB109_p0451b20║吾佛下生光及處，此方千載教來時。
J21nB109_p0451b21║《破邪論》云：「周昭王即位二十四年，四月八日，江
J21nB109_p0451b22║河泉池忽然泛漲，大地震動，夜五色光入貫太
J21nB109_p0451b23║微，遍于西方，作青紅色。昭王問太史蘇由曰：『是
J21nB109_p0451b24║何祥也？』由對曰：『有大聖人生於西方，故現此瑞。』
J21nB109_p0451b25║昭王曰：『於天下何如？』由曰：『即時無他，一千年外
J21nB109_p0451b26║聲教被及此土。』此時佛初生也。至穆王即位五
J21nB109_p0451b27║十二年，二月十五日，暴風忽起，林木傷折，大地
J21nB109_p0451c01║震動，西方有白虹十二道，南北通過，連夜不滅，
J21nB109_p0451c02║穆王問太史扈多曰：『是何徵也？』對曰：『西方有大
J21nB109_p0451c03║聖人滅度，衰相現耳。』此時佛涅槃也。」
J21nB109_p0451c04║金容入夢教西傳，舍利呈祥法東振。
J21nB109_p0451c05║《破邪論》云：「後漢孝明帝永平三年，偶夢金人巍
J21nB109_p0451c06║巍丈六，飛至殿庭，光明炳燿。顧問群臣，通事舍
J21nB109_p0451c07║人傅毅對曰：『臣聞西域有得道者，其名曰佛。陛
J21nB109_p0451c08║下所見，得無是乎？』帝遣博士王遵等十八人同
J21nB109_p0451c09║往西域，求迎佛法。至月支國遇迦葉摩騰、竺法
J21nB109_p0451c10║蘭二梵僧，帶白㲲，畫釋迦像，《四十二章經》白馬
J21nB109_p0451c11║馱之，邀至洛陽，乃永平十年，此土有三寶之始
J21nB109_p0451c12║也。明帝問摩騰曰：『法王出世，何以化不及此？』摩
J21nB109_p0451c13║騰對曰：『迦毗羅衛國者乃三千大千世界之中
J21nB109_p0451c14║心，三世諸佛皆於彼生，凡有願行者悉生於彼，
J21nB109_p0451c15║受佛正化，咸得悟道。餘處眾生無緣感佛，佛不
J21nB109_p0451c16║往也。佛雖不往，光明及處，或五百年、或一千年、
J21nB109_p0451c17║或千年外，皆有聖人傳佛聲教而教化之。』」（並既字函）
J21nB109_p0451c18║《三寶錄》云：「沙門康僧會，初達吳地，營立茅茨，設
J21nB109_p0451c19║像行道。吳人初見，謂其妖異，有司奏聞，吳主問
J21nB109_p0451c20║曰：『佛有何驗？』僧會答曰：『佛晦靈跡出餘千載，遺
J21nB109_p0451c21║身舍利應現無方。』吳主曰：『若得舍利，當為起塔；
J21nB109_p0451c22║如其虛妄，國有常刑。』請期七日，會乃謂其屬曰：
J21nB109_p0451c23║『法之興廢在斯一舉，今不至誠，後將何及？』精持
J21nB109_p0451c24║齋戒，銅瓶盛水，燒香禮請，七日寂然求申，二七
J21nB109_p0451c25║亦復無應。權曰欺誑，將欲加罪。更請三七，權又
J21nB109_p0451c26║听之，會謂伴曰：『宣尼有言：「文王既沒，文不在茲
J21nB109_p0451c27║乎。」法靈應降而吾等無感，何待王憲？當誓死為
J21nB109_p0452a01║期。』三七日暮猶無所睹，莫不震懼。既入五更，忽
J21nB109_p0452a02║聞瓶中鏘然有聲，會即往視，果獲舍利。明旦呈
J21nB109_p0452a03║權，舉朝集觀，五色光燄，照瓶之上。權自執瓶，寫
J21nB109_p0452a04║銅盤中，舍利所衝，盤即破損，權大驚曰：『希有瑞
J21nB109_p0452a05║也。』會復奏言：『舍利威神豈止如此？直得劫燒之
J21nB109_p0452a06║火不能焚，金剛之杵不能碎。』權命試之，置於鐵
J21nB109_p0452a07║砧之上，使有力者用槌一擊，砧杵俱陷，舍利無
J21nB109_p0452a08║損，權甚嗟服，即為建塔，大法復興。」（設字函第五卷）
J21nB109_p0452a09║優劣品
J21nB109_p0452a10║釋梵咸稱三界父，仲尼曾指大聖人。
J21nB109_p0452a11║《普曜經》云：「佛成道已，還本生國維衛大城，諸天
J21nB109_p0452a12║皆來侍送，雨花獻香，懸幢立蓋，作諸伎樂，四王
J21nB109_p0452a13║諸天引導其前，比丘大眾擁從其後，帝釋侍左，
J21nB109_p0452a14║梵王侍右，而說偈曰：「『○太子捨國位，成道謂何
J21nB109_p0452a15║名？號曰天中天，三界尊第一。』」（彩字函第五卷）
J21nB109_p0452a16║又，《智度》偈：「唯佛一人獨第一，三界父母一切智，
J21nB109_p0452a17║於一切智無與等，稽首世尊希有此。」（聖字函第五卷）
J21nB109_p0452a18║《破邪論》云：「太宰嚭問孔子曰：『夫子聖人歟？』對曰：
J21nB109_p0452a19║『丘博識強記，非聖人也。』又問：『三王聖人歟？』對曰：
J21nB109_p0452a20║『三王善用智勇，聖非丘所知。』又問：『五帝聖人歟？』
J21nB109_p0452a21║對曰：『五帝善用仁信，聖非丘所知。』又問：『三皇聖
J21nB109_p0452a22║人歟？』對曰：『三皇善用時，聖亦非丘所知。』太宰大
J21nB109_p0452a23║駭曰：『然則孰為聖人乎？』夫子動容，有間曰：『丘聞
J21nB109_p0452a24║西方有大聖人者焉，不治而不亂，不言而自信，
J21nB109_p0452a25║不化而自行，蕩蕩乎人無能名焉。』」（既字函上卷）
J21nB109_p0452a26║孔老比佛安可對？賢僚辯法為宣明。
J21nB109_p0452a27║《破邪論》云：「吳主曰：『孔丘、老子，得與佛比對以否？』
J21nB109_p0452b01║闞澤曰：『遠則遠矣。所以然者，孔老設教，法天制
J21nB109_p0452b02║用，不敢違天；諸佛設教，天法奉行，不敢違佛。以
J21nB109_p0452b03║此言之，實非對明矣。』」《成道記》注云：「唐律師道宣
J21nB109_p0452b04║居終南山，戒行至高，北方毗沙門王常遣二天
J21nB109_p0452b05║人冥佐之。宣嘗經行失腳，將墮階下，天人承足，
J21nB109_p0452b06║方現其身，問：『何人耶？』曰：『天神也。』宣復問曰：『如周
J21nB109_p0452b07║之蘇由、漢之傅毅、吳之闞澤，皆素未識佛法而
J21nB109_p0452b08║能知聖人生滅，聲教將來，辯佛法為上，彼何人
J21nB109_p0452b09║耶？』答曰：『彼皆天人也，為欲佛法流行此土，天遣
J21nB109_p0452b10║降神佐國，宣明佛法故也。』」
J21nB109_p0452b11║教分優劣人何信？經爇存亡事可知。
J21nB109_p0452b12║《破邪論》云：「漢永平中，道士陳乞與僧以較真偽，
J21nB109_p0452b13║奉敕于白馬寺置壇，合集諸家經典，沉檀為炬已
J21nB109_p0452b14║悉成煨燼，唯有佛經儼然無損，佛法自此興焉。」
J21nB109_p0452b15║（既字函上卷）
J21nB109_p0452b16║究竟品
J21nB109_p0452b17║唯佛究竟一成功，譬金豈復重為礦？
J21nB109_p0452b18║《圓覺經》云：「金剛藏菩薩白佛言：『十方異生本成
J21nB109_p0452b19║佛道，後起無明，一切如來何時復生一切煩惱？』
J21nB109_p0452b20║佛答：『如銷金礦，金非銷有，既已成金，不重為礦，
J21nB109_p0452b21║經無窮時，金性不壞，不應說言本非成就，如來
J21nB109_p0452b22║圓覺亦復如是。』」（可字函）
J21nB109_p0452b23║○諸天雖樂非解脫，○十仙報盡復輪回。
J21nB109_p0452b24║《佛因果經》云：「太子因入雪山，遍扣諸仙：『欲求何
J21nB109_p0452b25║果？』仙人答言：『為欲生天。』太子又問：『諸天雖樂，福
J21nB109_p0452b26║盡輪回，終為苦聚，云何修諸苦因以求苦報？皆
J21nB109_p0452b27║非解脫正真之道。』」（辭字函第四卷）
J21nB109_p0452c01║《楞嚴經》云：「不依正覺修三摩地，別修妄念，存想
J21nB109_p0452c02║固形。有十種仙：堅固服餌而不休息，食道圓成，
J21nB109_p0452c03║名地行仙；堅固草木而不休息，藥道圓成，名飛
J21nB109_p0452c04║行仙；堅固金石而不休息，化道圓成，名遊行仙；
J21nB109_p0452c05║堅固動止而不休息，精氣圓成，名空行仙；堅固
J21nB109_p0452c06║津液而不休息，潤德圓成，名天行仙；堅固精色
J21nB109_p0452c07║而不休息，吸粹圓成，名通行仙；堅固禁咒而不
J21nB109_p0452c08║休息，術法圓成，名道行仙；堅固思念而不休息，
J21nB109_p0452c09║思憶圓成，名照行仙；堅固交遘而不休息，感應
J21nB109_p0452c10║圓成，名精行仙；堅固變化而不休息，覺悟圓成，
J21nB109_p0452c11║名絕行仙（前四行平聲，後六行去聲）。是等皆於人中鍊心，不
J21nB109_p0452c12║修正覺，別得生理，壽千萬歲，妄想流轉，不修三
J21nB109_p0452c13║昧，報盡還來，散入諸趣。」（染字函第八卷）
J21nB109_p0452c14║《金剛經》頌云：「如星翳燈幻，皆為喻無常，漏識修
J21nB109_p0452c15║因果，誰言得久長？危脆同泡露，如雲影電光，饒
J21nB109_p0452c16║經八萬劫，終是落空亡。」
J21nB109_p0452c17║冤家尚作父母想，教法肯生人我心。
J21nB109_p0452c18║《圓覺經》云：「觀彼冤家如己父母。」
J21nB109_p0452c19║《華嚴經》云：「菩薩等觀世間眾生猶如一子，欲令
J21nB109_p0452c20║皆得最上安樂。」（章字函第六卷）
J21nB109_p0452c21║永嘉云：「圓頓教，勿人情，有疑不決直須爭，不是
J21nB109_p0452c22║山僧逞人我，修行恐落斷常坑。」
J21nB109_p0452c23║直入三塗代苦來，總教一切成佛去。
J21nB109_p0452c24║《華嚴經》云：「菩薩見諸眾生作惡受苦，以是障故
J21nB109_p0452c25║不見三寶，我代彼苦，令其解脫。菩薩如是受苦
J21nB109_p0452c26║毒時，轉更精勤，不捨不怯。何以故？決願荷負一
J21nB109_p0452c27║切眾生，至於地獄、畜生、險難之處，以身為質，贖
J21nB109_p0453a01║彼解脫。」（章字函第三卷）
J21nB109_p0453a02║《金剛經》云：「佛告須菩提：『所有一切眾生之類，若
J21nB109_p0453a03║卵生、若胎生、若濕生、若化生，若有色、若無色，若
J21nB109_p0453a04║有想、若無想、若非有想、若非無想，我皆令入無
J21nB109_p0453a05║餘涅槃而滅度之。』」
J21nB109_p0453a06║釋疑品
J21nB109_p0453a07║但知惡吉而善凶，詎識因隨而果應。
J21nB109_p0453a08║《傳燈》云：「二十祖闍夜多問十九祖曰：『我父母素
J21nB109_p0453a09║信三寶，而常縈疾瘵，凡所營作皆不如意。而我
J21nB109_p0453a10║鄰舍久為栴陀羅行，而身常勇健，所作和合。彼
J21nB109_p0453a11║何幸而我何辜？』尊者曰：『何足疑乎？且善惡之報
J21nB109_p0453a12║有三時焉，凡人但見仁夭暴壽、逆吉義凶，便謂
J21nB109_p0453a13║亡因果、虛罪福，殊不知影響相隨，毫釐靡忒，縱
J21nB109_p0453a14║經百千萬劫亦不磨滅。』時闍夜多聞是語已，頓
J21nB109_p0453a15║釋所疑。」（振字函第一卷）
J21nB109_p0453a16║莫怪瞿曇之惡子，爭柰神堯亦有朱？
J21nB109_p0453a17║《弘明集》：「問曰：『佛道無為，樂施與持戒，兢兢如臨
J21nB109_p0453a18║深淵者；今沙門耽好酒漿、或畜妻子、取賤賣貴，
J21nB109_p0453a19║此乃世之偽，而佛道謂之無為。』牟子曰：『工輸能
J21nB109_p0453a20║與人斤斧繩墨而不能使人巧，聖人能授人道
J21nB109_p0453a21║而不能使人履而行之也。皋陶能罪盜人，不能
J21nB109_p0453a22║使貧夫為夷、齊；五刑能誅無狀，不能使惡人為
J21nB109_p0453a23║曾、閔。堯不能化丹朱、周公不能訓管蔡，豈唐教
J21nB109_p0453a24║之不著、周道之不備哉？然無如惡人何也。當患
J21nB109_p0453a25║人之不能行，豈可謂佛道有惡乎？』」（集字函第一卷）
J21nB109_p0453a26║證驗品
J21nB109_p0453a27║有天福盡投驢腹，非佛誰能脫彼殃？
J21nB109_p0453b01║《譬喻經》云：「有帝釋天五德離身，自知福盡，甚大
J21nB109_p0453b02║憂愁，念三界中濟人苦厄唯有佛耳，往到佛所。
J21nB109_p0453b03║時佛坐禪，入普濟三昧，天帝作禮，伏地志心，三
J21nB109_p0453b04║歸佛法聖眾。未起之間，其命忽出，便至陶家，驢
J21nB109_p0453b05║母腹中作子。時驢自解，走瓦坏間，踐壞坏器，其
J21nB109_p0453b06║主打之，尋時傷胎，其神復反，還為天帝。佛三昧
J21nB109_p0453b07║覺，讚言：『善哉，能於殞命之際歸命三尊，罪對已
J21nB109_p0453b08║畢，更不勤苦。』佛為說法，得須阤洹道。」（獸字函第一卷）
J21nB109_p0453b09║沙門誦經超天界，○庾信謗法報龜形。
J21nB109_p0453b10║《法苑珠林》云：「《冥報記》唐遂州人趙文信，貞觀元
J21nB109_p0453b11║年暴死，三日後還蘇，云：『至閻王所，見有一僧，王
J21nB109_p0453b12║先喚問：「一生以來修何功德？」師云：「唯誦《金剛般
J21nB109_p0453b13║若》。」王忽驚起，合掌讚言：「善哉，既誦《般若》，當得昇
J21nB109_p0453b14║天，何錯來此？」王言未訖，忽有天衣下來，引師上
J21nB109_p0453b15║天。次喚文信，前問：「汝修是何功德？」答言：「一生以
J21nB109_p0453b16║來不修佛經，唯好庾信文章集錄。」王言：「其庾信
J21nB109_p0453b17║者，大罪人也，現此受苦，頗曾識不？」覆云：「雖讀渠
J21nB109_p0453b18║文章，不識其人。」王即遣人引出庾信，乃見一龜
J21nB109_p0453b19║多頭。龜去少時，現一人來道：「我便是庾信，為在
J21nB109_p0453b20║生時好作文章，妄引佛經，以雜俗書，誹謗佛法，
J21nB109_p0453b21║謂言不及孔老之教，今受龜身苦也。」』」（稿字函第八卷）
J21nB109_p0453b22║第三門
J21nB109_p0453b23║○果於此道可入，豈離自己本來？
J21nB109_p0453b24║託胎品
J21nB109_p0453b25║由三因緣感後有，亦三事合入其胎。
J21nB109_p0453b26║《本事經》云：「佛告苾芻：『當知三因三緣能感後有。
J21nB109_p0453b27║云何為三？所謂無明未斷故、愛未棄故、業未息
J21nB109_p0453c01║故，由是因緣能感後有。所以者何？業為良田，識
J21nB109_p0453c02║為種子，愛為溉灌，無明、無智、無了、無見之所覆
J21nB109_p0453c03║蔽，識便安住欲有、色有、無色有處。欲最為下，色
J21nB109_p0453c04║為其中，無色為妙。由欲界業感異熟果，正現在
J21nB109_p0453c05║前，故可施設，此為欲有。當於爾時，業為良田，識
J21nB109_p0453c06║為種子，愛為溉灌，識便安住，下欲有處。若色界、
J21nB109_p0453c07║無色界，感異熟果亦復如是。』」（甚字函第六卷）
J21nB109_p0453c08║《毗婆論》：「父母并中有（死有之後、生有之前），三事和合者，謂
J21nB109_p0453c09║父及母俱起婬貪而共合會。母身調適無病——是
J21nB109_p0453c10║時者，所謂起貪；身心悅豫，故名調適；母腹清淨，
J21nB109_p0453c11║無風熱痰互增逼切，故名無病。母因穢惡，日月
J21nB109_p0453c12║恒有血水流出，過多稀濕不得成胎，太少乾稠
J21nB109_p0453c13║亦不成胎，若此血水不少、不多，不乾、不濕，方得
J21nB109_p0453c14║成胎，故名是時。於是中有入胎之時，母最後血
J21nB109_p0453c15║餘有一滴，父最後精餘有一滴，和合成就，由其
J21nB109_p0453c16║中有，於父、於母，愛、恚二心展轉現起。若男中有
J21nB109_p0453c17║於母起愛、於父起恚，作如是念：『若彼丈夫離此
J21nB109_p0453c18║處者，我當與此女人交會。』作是念已，顛倒想生，
J21nB109_p0453c19║見彼丈夫遠離此處，尋自見與女人和合。父母
J21nB109_p0453c20║交會，精血出時便謂父精是自所有，見已生喜
J21nB109_p0453c21║而便迷悶。以迷悶故，中有麤重，既麤重已，便入
J21nB109_p0453c22║母胎，自見己身在母右脅，向脊蹲坐（若女中有於父起愛、
J21nB109_p0453c23║於母起恚亦復如是，在母左脅向腹蹲坐）。諸有情類多起如是顛倒
J21nB109_p0453c24║想已而入母胎，唯除菩薩，將入胎時於父父想、
J21nB109_p0453c25║於母母想，雖能正知，而於其母起親附愛，乘斯
J21nB109_p0453c26║愛力便入母胎。「問曰：『中有何處入胎？』答曰：『中有
J21nB109_p0453c27║無礙，隨所樂處而便，入胎必從生門，是所愛故。』
J21nB109_p0454a01║問：『菩薩中有何處入胎？』荅：『從右脅而入。』問：『輪王、
J21nB109_p0454a02║獨覺中有何處入胎？』答：『輪王、獨覺雖有福慧，非
J21nB109_p0454a03║極增上，將入胎時雖無倒想，亦起淫愛，故入胎
J21nB109_p0454a04║位必從生門。』」（義字函第十卷）
J21nB109_p0454a05║《法苑珠林》云：「女人將欲受胎，月華水出者（月華，血名），
J21nB109_p0454a06║於兒胞處生一血聚，七日自破，從此而出。若血
J21nB109_p0454a07║出不斷者，男精不住，即共流出；若血盡已，男精
J21nB109_p0454a08║得住，即便有胎。「復有七事受胎：一、相觸，二、取衣，
J21nB109_p0454a09║三、下精，四、手摩，五、見色，六、聞聲，七、嗅香。何謂相
J21nB109_p0454a10║觸受胎？女人月水生時喜樂男子，若男子以身
J21nB109_p0454a11║觸其身分，內生貪著而便懷胎。何謂取衣受胎？
J21nB109_p0454a12║如優阤夷共婦出家，愛欲不止，各相發問，欲精
J21nB109_p0454a13║汙衣，尼取舐之，復取內根，即便懷胎。何謂下精
J21nB109_p0454a14║受胎？如鹿母嗅道士精，欲心而飲遂便懷胎。何
J21nB109_p0454a15║謂手摩受胎？如睒菩薩，父母俱盲，出家為道，不
J21nB109_p0454a16║合陰陽，手摩臍下，即便懷胎。何謂見色受胎？有
J21nB109_p0454a17║一女人，月華水成，不得男子，合欲情盛，唯視男
J21nB109_p0454a18║子——如宮女人亦復如是——即便懷胎。何謂聞聲受
J21nB109_p0454a19║胎？如白鷺鳥，悉雌無雄，春陽時節，雷鳴初發，一
J21nB109_p0454a20║心聞聲，即便懷胎。何謂嗅香受胎？如秦母牛，但
J21nB109_p0454a21║嗅犢氣，即便懷胎。」（壁字函第九卷）
J21nB109_p0454a22║《大毗婆沙論》：「問曰：『若受中有，彼此和合，緣會結
J21nB109_p0454a23║生；如有父在彌羅國、母在支那國，如是生緣難
J21nB109_p0454a24║可和合，如何中有速往結生？』答：『應知有情作父
J21nB109_p0454a25║母業，有定、不定，故於父母有可轉義、不可轉義。
J21nB109_p0454a26║若於父母俱可轉者，即往餘父母和合處結生；
J21nB109_p0454a27║若於父可轉、於母不可轉者，即彼女人性雖貞
J21nB109_p0454b01║潔，受持五戒，而必與餘男子和合，令中有者速
J21nB109_p0454b02║往結生；若於母可轉、於父不可轉者，即彼男子
J21nB109_p0454b03║性雖貞良，受持五戒，而必與餘女人和合，令中
J21nB109_p0454b04║有者速往結生；若於父母俱不可轉者，即彼有
J21nB109_p0454b05║情未命終位，由業力故，令其父母雖有住緣而
J21nB109_p0454b06║不顧戀，必起相趣和合之心。彼相趣時，於所經
J21nB109_p0454b07║處，毒不能害、刃不能傷，及餘種種夭橫因緣皆
J21nB109_p0454b08║不能礙，必得和合，令彼有情既命終已，適受中
J21nB109_p0454b09║有，即往結生。』「『若有欲心不常增者，如何中有隨
J21nB109_p0454b10║往結生？如馬，春時欲心增盛，餘時不爾；牛於夏
J21nB109_p0454b11║時、狗於秋時、熊於冬時亦復如是。如何有情適
J21nB109_p0454b12║受中有，令彼和合而往結生？』答曰：『由彼有情住
J21nB109_p0454b13║中有位，業增上力令其父母非時欲心亦得增
J21nB109_p0454b14║盛，相趣和合，彼得結生。有餘師說：相似類中亦
J21nB109_p0454b15║得結生，故無有失，謂馬春時欲心增盛，餘時不
J21nB109_p0454b16║爾，驢一切時欲心增盛，應生馬中者以非時故
J21nB109_p0454b17║轉生驢中，雖彼形相與餘相似，而眾同分如本
J21nB109_p0454b18║不轉，以諸中有不可轉故。如是中有住經少時
J21nB109_p0454b19║必往結生，速求生故。』「尊者設摩達多曰：『中有極
J21nB109_p0454b20║多，住七七四十九日，定結生故。』尊者世友曰：『中
J21nB109_p0454b21║有極多，住經七日，不久住故。』問曰：『若七日內生
J21nB109_p0454b22║緣和合，彼可結生；若爾所時生緣未合，彼豈斷
J21nB109_p0454b23║壞？』答曰：『彼不斷壞，謂彼中有乃至生緣未和合
J21nB109_p0454b24║位，數死數生，無斷壞故。』大德說曰：『此無定限，謂
J21nB109_p0454b25║彼生緣速和合者，此中有身即少時住。若彼生
J21nB109_p0454b26║緣多時未合，此中有身即多時住。』「問：『中有形量，
J21nB109_p0454b27║大小云何？』答：『欲界中有，如五六歲小兒形量；色
J21nB109_p0454c01║界中有，如本時形量。』問：『欲界中小兒形量，云何
J21nB109_p0454c02║於父母起顛倒想，生愛恚耶？』答：『形量雖小，而諸
J21nB109_p0454c03║根猛利，如本有時能作諸事，如壁等上畫老人
J21nB109_p0454c04║形，其量雖小，而有老相。』問：『菩薩中有，其量云何？』
J21nB109_p0454c05║答：『如住本有，盛年時量，三十二相，八十隨好。』問：
J21nB109_p0454c06║『一切中有，形狀云何？』答：『如當本有，謂彼當生地
J21nB109_p0454c07║獄趣者，所有形狀即如地獄……，乃至當生天趣中
J21nB109_p0454c08║者，所有形狀即如彼天中有，本有一業引故。』「問：
J21nB109_p0454c09║『諸趣中有，行相云何？』答：『地獄中有，頭下足上而
J21nB109_p0454c10║趣地獄；諸天中有，足下頭上，如人以箭仰射虛
J21nB109_p0454c11║空，上昇而行，往於天趣；餘趣中有，皆悉傍行，如
J21nB109_p0454c12║鳥飛空，往所生處。此依人中命終者說。若地獄
J21nB109_p0454c13║死，還生地獄，不必頭下足上而行；若天中死，還
J21nB109_p0454c14║生天趣，不必足下頭上而行。若地獄死，生於人
J21nB109_p0454c15║趣，應首上昇；若天中死，生於人趣，應頭歸下。鬼
J21nB109_p0454c16║及傍生二趣中有，應當可知，有福中有，歆饗清
J21nB109_p0454c17║淨、華果食等，輕妙香氣以自存活；若無福者，歆
J21nB109_p0454c18║饗糞穢、臭爛食等，輕細香氣以自存活，又彼所
J21nB109_p0454c19║食，香氣極少，中有雖多，而得周濟。』」（義字函第十卷）
J21nB109_p0454c20║既捨此身受彼身，當持善業與惡業。
J21nB109_p0454c21║《毗婆沙論》：「問曰：『若無中陰者，為閻浮提命終已，
J21nB109_p0454c22║生鬱單越，彼於此斷，於彼無有而有，若無有而
J21nB109_p0454c23║有者，是無有法而有。』答曰：『彼終不捨死時陰，要
J21nB109_p0454c24║當受生時陰，得生時陰已，然後捨死時陰。如蚇
J21nB109_p0454c25║蠖虫，安前足已，方舉後足。』」（浮字函第四卷）
J21nB109_p0454c26║《宗鏡錄》云：「大藥菩薩白佛：『云何識離於身便速
J21nB109_p0454c27║受身？識捨故身，新身未受，當爾之時，識作何相？』
J21nB109_p0455a01║佛言：『如有丈夫著堅甲冑，馬疾如風，乘以入陣，
J21nB109_p0455a02║干戈既交，心亂墜馬，武藝勁捷，還即跳上；識棄
J21nB109_p0455a03║於身，速即受身，棄一受一，亦復如是。又復譬如
J21nB109_p0455a04║人影現於水中，無質可取，手足、面目、及諸形狀
J21nB109_p0455a05║與人不異，體質事業影中皆無，無冷、無熱及與
J21nB109_p0455a06║諸觸，亦無肉段及與言音；識棄故身，未受新身，
J21nB109_p0455a07║相亦如是。』」又云：「賢護童真問佛：『識捨此身，隨善
J21nB109_p0455a08║惡業，遷受餘報，其事云何？』佛答：『譬如風大，出深
J21nB109_p0455a09║山谷，入占蔔林，其風便香；經於糞穢，其風便臭。
J21nB109_p0455a10║若風香臭俱至，則風香臭並兼，盛者先顯。風大
J21nB109_p0455a11║無形，香臭無質，然風持香臭，遷之於遠；此識捨
J21nB109_p0455a12║身，持善惡業，遷受餘報亦復如是。』」（策字函第五卷）
J21nB109_p0455a13║《寶積經》云：「彼識欲移，猶如睡人夢見諸事，然此
J21nB109_p0455a14║識不從咽喉及諸孔出；其識亦復如是，不求諸
J21nB109_p0455a15║孔。復問：『諸卵不破，其識云何移徙？』佛言：『譬如以
J21nB109_p0455a16║瞻婆花薰麻善熟然後壓油，而言此是瞻婆花
J21nB109_p0455a17║油，然彼花香不從麻邊求孔而入，因彼花、麻二
J21nB109_p0455a18║和合，故其香移徙；此識移卵亦復如是。』復問：『此
J21nB109_p0455a19║識移徙善、不善業，其事云何？』佛言：『猶如種子，擲
J21nB109_p0455a20║置地內，生芽、莖、葉、乃至花、果，或色赤白、或性剛
J21nB109_p0455a21║柔，皆業力成熟故。』」（丈字函第九卷）
J21nB109_p0455a22║《毗婆沙論》云：「若彼父母福業增上、子福業劣，若
J21nB109_p0455a23║彼父母福業劣薄、子福業勝，不得入胎。要父、母、
J21nB109_p0455a24║子三福業等方得入胎。問：『若富貴男與貧賤女
J21nB109_p0455a25║合、或富貴女與貧賤男合，如何中有亦得入胎？』
J21nB109_p0455a26║荅：『富貴男與貧賤女合時，必於自身起下劣想，
J21nB109_p0455a27║於彼女人起尊勝想；若富貴女與貧賤男合時，
J21nB109_p0455b01║必於自身生下劣想，於彼男子起尊勝想。子於
J21nB109_p0455b02║父母將入胎位應知亦然，故入胎時皆有等義。』」
J21nB109_p0455b03║（義字函第十卷）
J21nB109_p0455b04║《宗鏡錄》云：「問：『六趣升沉皆唯是識，初生善惡之
J21nB109_p0455b05║趣其相云何？』荅：『隨福所資，果報不等。勝福資識，
J21nB109_p0455b06║其境則大；劣福資識，其相乃微。』」《顯識經》云：「大藥
J21nB109_p0455b07║白佛：『眾生捨身，云何生諸天中及至地獄？』佛言：
J21nB109_p0455b08║『眾生臨終之時，福業資者棄之本視，得天妙視，
J21nB109_p0455b09║見天宮……等，如睡不睡，安隱捨壽。將捨壽時，天父、
J21nB109_p0455b10║天母同止一座，天母手中自然華出，搖弄之時
J21nB109_p0455b11║命便終盡，無相之識棄捨諸根，持諸境業遷變
J21nB109_p0455b12║果報，猶如乘馬，棄一乘一，速託花內，現天母手。』
J21nB109_p0455b13║大藥白佛：『無形之識云何假因緣力而生有形？
J21nB109_p0455b14║云何有形止因緣內？』佛告大藥：『如木和合，相觸
J21nB109_p0455b15║生火。此火，木中初不可得，若除於木亦不得火，
J21nB109_p0455b16║緣合而生；因緣不具，火即不生。木等之中尋火
J21nB109_p0455b17║色相了不可見，然咸見火從木而出。如是，大藥！
J21nB109_p0455b18║識假父母因緣和合生有形身，有形身中求識
J21nB109_p0455b19║不得，離有形身亦無有識。大藥！如火未出，火相
J21nB109_p0455b20║不現，煖、觸皆無；若未有身，識、受、想、行皆悉不現。
J21nB109_p0455b21║大藥！行惡業者，命終之時甚大憂苦，見諸地獄，
J21nB109_p0455b22║應合入者，足豎向上，顛倒向下，又見一處地純
J21nB109_p0455b23║是血，緣味著心，便生地獄，腐敗臭穢，識託其中。
J21nB109_p0455b24║譬如糞穢，諸臭虫生其中；入地獄者，託臭物生
J21nB109_p0455b25║亦復如是。』」（策字函第五卷）
J21nB109_p0455b26║《瑜珈論》云：「若薄福者，當生下賤之家，彼於死時
J21nB109_p0455b27║及入胎時，便聞種種紛亂之聲，及自妄見入於
J21nB109_p0455c01║叢林、竹葦、險惡之處。若福多者，當生尊貴之家，
J21nB109_p0455c02║見寂靜境，或聞美妙可意之聲，及自妄見升宮
J21nB109_p0455c03║殿等可意相現。」（習字函第一卷）
J21nB109_p0455c04║《寶積經》云：「此識從眾生身內移於彼處，有取、有
J21nB109_p0455c05║受而住，或受福、或受罪，從於此世移至彼世，猶
J21nB109_p0455c06║如蜜蜂取諸花味而捨其花，更移別花，或捨惡
J21nB109_p0455c07║花移至好花，坐花上已，樂著彼花，取彼香味。然
J21nB109_p0455c08║此神識以多善根或受天身，受天身已，以惡果
J21nB109_p0455c09║故，復受地獄、畜生、餓鬼，輪回不已。」（文字函第九卷）
J21nB109_p0455c10║三十八箇七日變，二十九種諸風吹。
J21nB109_p0455c11║《瑜珈論》云：「爾時父母貪愛俱極，最後各出一滴
J21nB109_p0455c12║濃厚精血，和合住母胎中，猶如熟乳凝結，依阿
J21nB109_p0455c13║賴耶識，即此名為羯羅藍位。」（習字函第一卷）
J21nB109_p0455c14║《寶積經》云：「是諸眾生託胎在母腹中，三十八箇
J21nB109_p0455c15║七日，有二十九種業風所吹，次第成就。第一七
J21nB109_p0455c16║日，狀如酪漿；第二七日，狀如凝酪；第三七日，狀
J21nB109_p0455c17║如藥杵；第四七日，狀如鞋楥；第五七日，分頭臂
J21nB109_p0455c18║髀；第六七日，肘膝相見；第七七日，手足掌現；第
J21nB109_p0455c19║八七日，二十指現；第九七日，九孔方現；第十七
J21nB109_p0455c20║日，聲音具足；第十一七日，九孔開通；第十二七
J21nB109_p0455c21║日，生腸節孔；第十三七日，生飢渴想；第十四七
J21nB109_p0455c22║日，生九萬觔；第十五七日，生八萬脈；第十六七
J21nB109_p0455c23║日，通出入息；第十七七日，食道漸寬；第十八、第
J21nB109_p0455c24║十九七日，六根具足；第二十七日，遍生骨節；第
J21nB109_p0455c25║二十一、二十二、二十三七日，生血肉皮；第二十
J21nB109_p0455c26║四、二十五七日，長血肉皮；第二十六七日，生髮
J21nB109_p0455c27║毛爪；第二十七七日，分善惡相；第二十八七日，
J21nB109_p0456a01║妄生八想；第二十九、三十七日，黑白隨業。第三
J21nB109_p0456a02║十一至三十六七日，身相具足；第三十七七日，
J21nB109_p0456a03║念欲出生；第三十八七日，滿十箇月，向母產門
J21nB109_p0456a04║倒卓而生。」（宮字函第五卷）
J21nB109_p0456a05║《法苑珠林》云：「三十八七日在母腹中，隨其本行
J21nB109_p0456a06║自然風起。宿行善者便有香風，可其身意，骨節
J21nB109_p0456a07║端正，莫不愛敬；本行惡者則起臭風，不可心意，
J21nB109_p0456a08║吹其骨節偏邪瘺曲，使不端正，人所不喜。」又云：
J21nB109_p0456a09║「胎中經三十八七日，肢分悉皆具足，從此以後
J21nB109_p0456a10║復經四日方乃出生。此說極滿足者，或經九月、
J21nB109_p0456a11║或復過此；若唯經八月，此名圓滿；若經七月、六
J21nB109_p0456a12║月，不名圓滿，或復缺減故。」（壁字函第九卷）
J21nB109_p0456a13║罵僧闇昧胎淹久，懷兒智慧母聰明。
J21nB109_p0456a14║《百緣經》云：「昔長者婦孕滿十月，子不肯出，尋重
J21nB109_p0456a15║有身，復產一子。先懷妊者，在母右脅。如是次第
J21nB109_p0456a16║懷妊九子，各滿十月而產，唯先一子故在胎中，
J21nB109_p0456a17║不得出外。其母患極，療治無損，囑及眷屬：『我腹
J21nB109_p0456a18║中子猶活不死，我若命終，開腹取子。』言訖氣絕，
J21nB109_p0456a19║送尸塚間，請醫耆婆破腹看之，果得一兒，頭髮
J21nB109_p0456a20║皓白，語諸親言：『我由先身惡口罵僧，今處母胎
J21nB109_p0456a21║經六十年，受是苦惱。』世尊遙知此兒善根已熟，
J21nB109_p0456a22║往到尸所，告小兒言：『汝是長老比丘不？』荅言：『實
J21nB109_p0456a23║是。』眾白佛言：『今此老兒，宿造何業，久處胎中？』佛
J21nB109_p0456a24║言：『迦葉佛時，有諸比丘夏坐安居，差一比丘為
J21nB109_p0456a25║僧維那，共立制限，於此夏坐，要得道者，聽共自
J21nB109_p0456a26║恣；若未得者，不聽自恣。唯是維那獨不得道，眾
J21nB109_p0456a27║皆不聽，心懷懊惱：「我為汝輩營理僧事，令得安
J21nB109_p0456b01║穩行道，反不聽我自恣布薩。」便罵僧眾，即被牽
J21nB109_p0456b02║閉室中，作是唱言：「使汝等輩常處闇冥，不見光
J21nB109_p0456b03║明，如我今者處此闇室。」作是語已，自戮命終，久
J21nB109_p0456b04║墮地獄，今始得脫，故在胎中受是苦惱。』然後隨
J21nB109_p0456b05║佛出家，精勤修習，得阿羅漢果。時諸比丘復白
J21nB109_p0456b06║佛言：『老兒比丘，宿植何福，出家證果？』佛言：『緣作
J21nB109_p0456b07║維那，營理眾事，值我得道。』「又云：『昔有梵志，名曰
J21nB109_p0456b08║蛭駃，有其二子，男名長爪、女字舍利，姊弟聰明，
J21nB109_p0456b09║俱善論議。長爪每勝於姊，姊既妊身，弟又不如。
J21nB109_p0456b10║時長爪云：「我姊論勝，必是所懷智子之力。若子
J21nB109_p0456b11║出世，論必勝我，當宜遊方廣學。」其姊月滿，產一
J21nB109_p0456b12║男兒，名舍利弗，果達諸論，難可酬對。時諸梵志
J21nB109_p0456b13║擊鼓招集國人，十八億眾會于論場。時舍利弗
J21nB109_p0456b14║輒升高座，耆舊梵志無不驚怪：「我諸論士對彼
J21nB109_p0456b15║小兒得勝，不足為榮；其若不勝，大可恥愧。」即遣
J21nB109_p0456b16║下座小婆羅門共舍利弗粗相荅問。其婆羅門
J21nB109_p0456b17║詞窮理屈，漸次相推，遂至上座，盡皆不如。舍利
J21nB109_p0456b18║弗論議既勝，名聞遠著，獨出無侶，後求出家，得
J21nB109_p0456b19║阿羅漢果。』」（涇字函第十卷）
J21nB109_p0456b20║五蘊品
J21nB109_p0456b21║五蘊色受想行識，四大地水并火風。
J21nB109_p0456b22║《大乘五蘊論》云：「五蘊者，謂色、受、想、行、識。色蘊，四
J21nB109_p0456b23║大所成也；受蘊，領納苦、樂、不苦不樂三也；想蘊，
J21nB109_p0456b24║取種種境也；行蘊，諸心所法，貪不息也；識蘊，於
J21nB109_p0456b25║所緣境了別為性，亦名心意，採集所攝也。」（則字函）
J21nB109_p0456b26║《般若經》云：「佛告善現：『若菩薩摩訶薩修行般若
J21nB109_p0456b27║波羅蜜多時，如實知色、受、想、行、識，是為能學五
J21nB109_p0456c01║蘊。』善現白佛：『其義云何？』佛荅：『若菩薩修行般若
J21nB109_p0456c02║波羅蜜多時，如實知色相、如實知色生、如實知
J21nB109_p0456c03║色滅、如實知色真如，是為如實知色。善現！如實
J21nB109_p0456c04║知色猶如聚沫，性不堅固，是名如實知色相。善
J21nB109_p0456c05║現！如實知色，來無所從、去無所趣，雖無來無去
J21nB109_p0456c06║而生法相應，是名如實知色生。善現！如實知色，
J21nB109_p0456c07║來無所從、去無所趣，雖無來無去而滅法相應，
J21nB109_p0456c08║是名如實知色滅。善現！如實知色，無生、無滅，無
J21nB109_p0456c09║來、無去，無染、無淨，無增、無減，常如其性，不虛妄、
J21nB109_p0456c10║不變易，是名如實知色真如（乃至知受如水泡、知想如陽燄、知行
J21nB109_p0456c11║如芭蕉、知識如眾幻，皆虛妄想，無去、無來，生滅相應。如實知義，▆色可明）。』復次，佛告
J21nB109_p0456c12║善現：『若菩薩摩訶薩修行般若波羅蜜多時，如
J21nB109_p0456c13║實知色、色自性空……，乃至如實知識，識自性空，是
J21nB109_p0456c14║為菩薩摩訶薩修行般若波羅蜜多時能學五
J21nB109_p0456c15║蘊。』」（為字函第四卷）
J21nB109_p0456c16║《宗鏡》云：「五陰者，謂色、受、想、行、識。歷歷分明，即是
J21nB109_p0456c17║識陰；領納在心，即是受陰；心緣此理，即是想陰；
J21nB109_p0456c18║行用此理，即是行陰；汙穢真性，即是色陰。此五
J21nB109_p0456c19║陰者，舉體即是一念；一念者，舉體全是五陰。此
J21nB109_p0456c20║一念中無有主宰，即人空慧；見如幻化，即法空
J21nB109_p0456c21║慧。」（輕字函第九卷）
J21nB109_p0456c22║《圓覺經》云：「我今此身四大和合，所謂髮、毛、爪、齒、
J21nB109_p0456c23║皮、肉、筋、骨、髓、腦、垢、色皆歸於地；唾、涕、膿、血、津液、
J21nB109_p0456c24║涎沫、痰、淚、精氣、大小便利皆歸於水；暖氣歸火；
J21nB109_p0456c25║動轉歸風。四大各離，今者妄身當在何處？即知
J21nB109_p0456c26║此身畢竟無體，和合為相，實同幻化。四緣假合，
J21nB109_p0456c27║妄有六根。六根、四大，中外合成，妄有緣氣，於中
J21nB109_p0457a01║積聚似有緣相，假名為心。善男子！此虛妄心若
J21nB109_p0457a02║無六塵則不能有，四大分解，無塵可得，於中緣
J21nB109_p0457a03║塵各歸散滅，畢竟無有緣心可見。善男子！彼之
J21nB109_p0457a04║眾生，幻身滅故，幻心亦滅；幻心滅故，幻塵亦滅；
J21nB109_p0457a05║幻塵滅故，幻滅亦滅；幻滅滅故，非幻不滅。譬如
J21nB109_p0457a06║磨鏡，垢盡明現。」（可字函）
J21nB109_p0457a07║《大毗婆沙論》：「問：『四大種於一切時不相離耶？』荅
J21nB109_p0457a08║曰：『如是。云何知然？如《入胎經》說：「佛告慶喜：『初羯
J21nB109_p0457a09║邏藍，若有地界、無水界者，便應乾散，今不散者，
J21nB109_p0457a10║水所攝故；若有水界、無地界者，便應流洽，今之
J21nB109_p0457a11║不流者，地所持故；若有地、水，無火界者，便應臭
J21nB109_p0457a12║爛，今不爛者，火所熟故；若有三界、無風界者，應
J21nB109_p0457a13║不增長，今增長者，風所動故。』」』」（虧字函第七卷）
J21nB109_p0457a14║六根六識合六塵，十有二處十八界。
J21nB109_p0457a15║《般若經》云：「六根者，謂眼、耳、鼻、舌、身、意根（亦云六入）。六
J21nB109_p0457a16║塵者，謂色、聲、香、味、觸、法也。眼見為色塵、耳聞為
J21nB109_p0457a17║聲塵、鼻嗅為香塵、舌嘗為味塵、身染為觸塵、意
J21nB109_p0457a18║著為法塵，合為十二處也。復次，六識者，本自一
J21nB109_p0457a19║心，遍由六根門頭而成六識，謂從見為眼識、從
J21nB109_p0457a20║聞為耳識、從嗅為鼻識、從嘗為舌識、從染為身
J21nB109_p0457a21║識、從分別為意識。如是根、塵、識三事和合為十
J21nB109_p0457a22║八界。若如實知自性皆空，是為能學六根、六塵、
J21nB109_p0457a23║六識。」（為字函第四卷）
J21nB109_p0457a24║《宗鏡》云：「有八種識：眼、耳、鼻、舌、身、意六識，七、末那
J21nB109_p0457a25║識，八、阿賴耶識。問：『此八種識行相如何？』荅：『此八
J21nB109_p0457a26║識具三能變：一、異熟，即第八識，多異熟性故，二、
J21nB109_p0457a27║思量，即第七識，恒審思量故，三、了境，即前六識，
J21nB109_p0457b01║麤了境故。』」《解深密經》頌云：「阿阤那識（此云執持）甚深
J21nB109_p0457b02║細，一切種子如瀑流，我於凡愚不開演，恐彼分
J21nB109_p0457b03║別執為我。」「此第八識能發起前六轉識故，第八
J21nB109_p0457b04║識謂前世中以善、不善業為因，招感今生第八
J21nB109_p0457b05║異熟心是果。問：『此識周遍，凡聖境通，為當離此
J21nB109_p0457b06║別有真性？為復即是？』荅：『非一、非異，得此識名，不
J21nB109_p0457b07║合而合，成其藏義。此阿賴耶識即是真心，不守
J21nB109_p0457b08║自性，隨染淨緣，不合而合，能含藏一切真俗境
J21nB109_p0457b09║界，故名藏識。如明鏡不與影像合而含影像，此
J21nB109_p0457b10║約有和合義邊；若不和合義者，即體常不變，故
J21nB109_p0457b11║號真如。因合、不合，分其二義，本一真心，湛然不
J21nB109_p0457b12║動。若有不信阿賴耶識即是如來藏，別求真如
J21nB109_p0457b13║理者，如離像覓鏡，即是惡慧，以未了不變隨緣、
J21nB109_p0457b14║隨緣不變之義而生二執。』」《起信論》云：「以四種法
J21nB109_p0457b15║熏習義：一、淨，謂真如，二、染，謂無明，三、妄心，謂業
J21nB109_p0457b16║識，四、妄塵，為六塵。」（駕字函第七卷）
J21nB109_p0457b17║《毗婆沙論》：「問曰：『心意識有何差別？』荅曰：『無有差
J21nB109_p0457b18║別，心即是意、意即是識，皆同一義。如火，名火、亦
J21nB109_p0457b19║名燄、亦名熾。』」（仁字函第六卷）。
J21nB109_p0457b20║《成唯識論》伽他曰：「藏識說名心，思量性名意，能
J21nB109_p0457b21║了諸境相，是說名為識。」（則字函第五卷）
J21nB109_p0457b22║《攝大乘論》云：「阿賴耶識以為心體，由此為種子，
J21nB109_p0457b23║意及識轉，何因緣故亦說名心？由種種法熏習
J21nB109_p0457b24║種子所積集故。復次，何故聲聞乘中不說此心
J21nB109_p0457b25║名阿賴耶識、名阿陀那識？由此深細境所攝故。
J21nB109_p0457b26║所以者何？由諸聲聞不於一切境智處轉，是故
J21nB109_p0457b27║於彼雖離此說，然智得成解脫成就，故不為說。
J21nB109_p0457c01║若諸菩薩定於一切境智處轉，是故為說。若離
J21nB109_p0457c02║此智，不易證得一切智智。」頌曰：「由攝藏諸法，一
J21nB109_p0457c03║切種子識，故名阿賴耶，勝者我開示。」（嚴字函第三卷）
J21nB109_p0457c04║《大毗婆沙論》云：「問：『一身中有十二處，云何建立
J21nB109_p0457c05║十二處耶？』荅曰：『以彼自性作用別故，謂十二處。
J21nB109_p0457c06║雖在一身，而十二種自性作用有差別故，非互
J21nB109_p0457c07║相雜。如一室內有十二人，伎藝各別，雖同一室，
J21nB109_p0457c08║而有十二自性作用。』」（廉字函第三卷）
J21nB109_p0457c09║利根即說五有蘊，鈍者廣談十八界。
J21nB109_p0457c10║《大毗婆沙論》：「問：『佛為何等所化有情說蘊處界
J21nB109_p0457c11║廣略三法？』荅：『為鈍根者說十八界，為中根者說
J21nB109_p0457c12║十二處，為利根者說五蘊。』」（廉字函第一卷）
J21nB109_p0457c13║眾生菩薩皆心作，地獄天堂亦彼招。
J21nB109_p0457c14║《宗鏡》云：「心能作佛、心作眾生、心作天堂、心作地
J21nB109_p0457c15║獄，心異則千差競起、心平則法界坦然，心凡則
J21nB109_p0457c16║三毒縈纏、心聖則六通自在，心空則一道清淨、
J21nB109_p0457c17║心有則萬境縱橫。善因終值善緣，惡行難逃惡
J21nB109_p0457c18║境。蹈雲霞而飲甘露，非他所授；臥煙焰而噉膿
J21nB109_p0457c19║血，皆自能為。非天之所生、非地之所出，只在最
J21nB109_p0457c20║初一念。」（策字函第五卷）
J21nB109_p0457c21║三際求心不可得，隨緣應物豈非無？
J21nB109_p0457c22║《宗鏡》舉《金剛經》云：「過去心不可得、未來心不可
J21nB109_p0457c23║得、現在心不可得。以因現在立過去、因過去立
J21nB109_p0457c24║未來；現在既不住，過去亦無生，互檢互無，徹底
J21nB109_p0457c25║空寂，但有微毫起處皆從識生。今推既無，分別
J21nB109_p0457c26║自滅；分別既滅，境界無依。如依水生波、依鏡現
J21nB109_p0457c27║像，無水則波不起、無鏡則像不生，故知非關法
J21nB109_p0458a01║有、法無，但是識生、識滅。如《金剛三昧經》偈云：「法
J21nB109_p0458a02║從分別生，還從分別滅，滅是諸分別，是法非生
J21nB109_p0458a03║滅。如是洞達根境，豁然自覺既明，又能利他普
J21nB109_p0458a04║照。」「故經偈云：「究竟離虛妄，無染如虛空，清淨妙
J21nB109_p0458a05║法身，湛然應一切。」（輕字函第六卷）
J21nB109_p0458a06║略起有心而作解，還同在夢似非真。
J21nB109_p0458a07║《宗鏡》：「問：『無心者，為當離心是無心？即心得無心？』
J21nB109_p0458a08║荅：『即心得無心。』問：『即心是有心，云何得無心？』荅：
J21nB109_p0458a09║『不壞心相而無分別。』問：『豈不辯知也？』荅：『即辯知
J21nB109_p0458a10║無能所，是無心也，豈渾無用始是無心？譬如明
J21nB109_p0458a11║鏡照物，豈有心耶？當知一切眾生恒自無心，心
J21nB109_p0458a12║體本來常寂，寂而常用、用而常寂，隨境鑒辯，皆
J21nB109_p0458a13║是實性自爾，非是有心方始用也。只謂眾生不
J21nB109_p0458a14║了自心常寂，妄計有心，心便成境。以即心無心
J21nB109_p0458a15║故，心恒是理；即理無理故，理恒是心。理恒是心
J21nB109_p0458a16║故，不動心相；心恒是理故，不得心相。不得心相
J21nB109_p0458a17║故，即是眾生不生；不動心相故，即是佛亦不生。
J21nB109_p0458a18║以生、佛俱不生故，即凡聖常自平等。法界性也，
J21nB109_p0458a19║純一道清淨，更無異法。當知：但有心分別作解
J21nB109_p0458a20║之處俱是虛妄，猶如夢中，若未全覺，所見纖毫
J21nB109_p0458a21║亦猶是夢中事。但得無心即同覺，後絕諸境界，
J21nB109_p0458a22║但有一微塵可作修證，不思議解處俱不離三
J21nB109_p0458a23║界夢中所見。』經云：『無有少法可得，佛即授記。』」（駕字
J21nB109_p0458a24║函第五卷）
J21nB109_p0458a25║煩惱品
J21nB109_p0458a26║貪、瞋、愚癡三不善，報、業、煩惱三障因。
J21nB109_p0458a27║《般若經》云：「惡不善者，謂貪、瞋、癡。貪復有三，謂上、
J21nB109_p0458b01║中、下。上品貪者，聞欲境名，舉心踊躍，深心歡喜，
J21nB109_p0458b02║不觀欲過，非理追求，心心相續，曾無暫捨，唯見
J21nB109_p0458b03║妙好，不知過患，此類命終當墮惡趣；中品貪者，
J21nB109_p0458b04║離欲境時，欲心不起；下品貪者，但共笑言，欲情
J21nB109_p0458b05║便歇。瞋亦有三：上品瞋者，憤恚若發，心惛目亂，
J21nB109_p0458b06║或造無間、或謗正法、或復造餘諸重罪業；中品
J21nB109_p0458b07║瞋者，以瞋恚故，雖造諸惡，尋即生悔；下品瞋者，
J21nB109_p0458b08║心無嫌恨，但口訶毀即便追悔。癡亦三品，如理
J21nB109_p0458b09║應知。雖作是觀，而知諸法皆如幻夢，虛妄不實，
J21nB109_p0458b10║顛倒故見。滅外境界，內心寂靜，不見能行及所
J21nB109_p0458b11║行法，無二無別，自性離故。」（果字函第六卷）
J21nB109_p0458b12║《阿毗曇心論》云：「有三種障，所謂：業障、煩惱障、報
J21nB109_p0458b13║障。障礙聖道及聖道方便，故名為障。業障者，五
J21nB109_p0458b14║無間業，所謂：殺母、殺父、殺阿羅漢、破僧、惡心出
J21nB109_p0458b15║佛身血。作此業已，必定次生無間地獄。殺母、殺
J21nB109_p0458b16║父，棄背恩義故；其餘三種，壞福田故。煩惱障者，
J21nB109_p0458b17║謂勤煩惱及利煩惱。勤煩惱者，數行煩惱；利煩
J21nB109_p0458b18║惱者，增上煩惱、現行煩惱，名之為障。報障者，隨
J21nB109_p0458b19║所住報，非聖道器，報過惡故。」（都字函第二卷）
J21nB109_p0458b20║三毒三漏至七漏，五蓋五欲并七慢。
J21nB109_p0458b21║《毗婆沙論》云：「三毒者，三不善根，起十惡業，墮十
J21nB109_p0458b22║惡處。荅曰：『殺生有三種，或從貪生、或從瞋生、或
J21nB109_p0458b23║從癡生，乃至邪見亦復如是。』」（箴字函第六卷）
J21nB109_p0458b24║《阿毗達磨論》云：「三漏者，欲漏、有漏、無明漏。令心
J21nB109_p0458b25║連注，流散不絕，故名為漏。」（寶字函第七卷）
J21nB109_p0458b26║《涅槃經》云：「欲漏者，一切內惡覺觀因於外緣，名
J21nB109_p0458b27║之為欲，是名欲漏；有漏者，色、無色界，內諸惡法、
J21nB109_p0458c01║外諸因緣，是名有漏；無明漏者，不能了知我及
J21nB109_p0458c02║我所，不別內外，名無明漏。」（率字函第七卷）
J21nB109_p0458c03║《華嚴論》：「七漏者，謂一、見，二、諸根，三、忘，四、惡，五、親
J21nB109_p0458c04║近，六、愛，七、念。」（六十卷）
J21nB109_p0458c05║《雜阿含經》云：「五蓋者，謂貪欲蓋、瞋恚蓋、睡眠蓋、
J21nB109_p0458c06║掉悔蓋、疑蓋。」（盛字函第八卷）
J21nB109_p0458c07║《中阿含經》云：「五欲者，謂眼知色、耳知聲、鼻知香、
J21nB109_p0458c08║舌知味、身知觸。」（興字函第五卷）
J21nB109_p0458c09║《華嚴論》云：「七慢者，謂憍慢、慢慢、過慢、卑慢、我慢、
J21nB109_p0458c10║增上慢、邪慢。」（五十七卷）
J21nB109_p0458c11║三結五結仍九結，十使十纏并五見。
J21nB109_p0458c12║《顯揚聖教論》云：「三結者，謂薩迦耶見、戒禁取及
J21nB109_p0458c13║疑。」（壁字函第六卷）
J21nB109_p0458c14║《雜阿含經》云：「五下分結者，謂身見、禁取、疑、貪欲、
J21nB109_p0458c15║瞋恚。」（盛字函第八卷）
J21nB109_p0458c16║《長阿含經》云：「五上分結者，謂色愛、無色愛、無明、
J21nB109_p0458c17║掉、慢。」（深字函第二卷）
J21nB109_p0458c18║《毗婆沙論》云：「九結者，愛結、恚結、慢結、無明結、見
J21nB109_p0458c19║結、取結、疑結、嫉結、慳結。」（規字函第四卷）
J21nB109_p0458c20║《華嚴論》中云：「十使者，一、貪，二、瞋，三、癡，四、慢，五、疑，
J21nB109_p0458c21║六、身見，七、邊見，八、見取，九、戒禁取，十、邪見。」（六十一卷）
J21nB109_p0458c22║《楞嚴經》注云：「薩迦耶見者，此云有身見，執身有
J21nB109_p0458c23║我故；邊見者，執我斷常，墮二邊故；戒禁取者，執
J21nB109_p0458c24║持狗、牛等戒，為生天因故；見取者，執前諸見為
J21nB109_p0458c25║勝為能，或執一切有漏等法，妄謂樂淨即是涅
J21nB109_p0458c26║槃故；執見者，即取名為見取故；邪見者，撥無因
J21nB109_p0458c27║果，斷滅善種，名為邪見故。」（第八卷）
J21nB109_p0459a01║《毗婆沙論》云：「十纏者，忿纏、覆纏、睡纏、掉纏、眠纏、
J21nB109_p0459a02║悔纏、嫉纏、慳纏、無慚纏、無愧纏。」（箴字函第六卷）
J21nB109_p0459a03║《毗婆沙論》云：「六十二見者，五蘊中各起四見，四
J21nB109_p0459a04║五二十，三世各二十，通為六十，通身即是神、身
J21nB109_p0459a05║異神二見，總為六十二見。且於色蘊中，即色是
J21nB109_p0459a06║我、離色非我、我中有色、色中有我，五蘊中具有
J21nB109_p0459a07║此四。」經云：「無身亦無見。」
J21nB109_p0459a08║煩惱障與所知障，增上緣并次第緣。
J21nB109_p0459a09║《成唯識論》云：「隨眠者，謂能取所取性故，二取習
J21nB109_p0459a10║氣，名彼隨眠，隨逐有情，眠伏藏識，即是所知、煩
J21nB109_p0459a11║惱障種。煩惱障者，謂執遍計所執實我，薩迦耶
J21nB109_p0459a12║見而為上首，百二十根本煩惱及彼等流諸隨
J21nB109_p0459a13║煩惱皆擾惱有情身心，能障涅槃，名煩惱障；所
J21nB109_p0459a14║知障者，謂執遍計所執實法，薩迦耶見而為上
J21nB109_p0459a15║首，見、疑、無明、愛、恚、慢等，覆所知境，無顛倒性，能
J21nB109_p0459a16║障菩提，名所知障。」（則字函第九卷）
J21nB109_p0459a17║《攝大乘論》云：「幾緣能生六識？有三緣，謂增上緣、
J21nB109_p0459a18║緣緣、次第緣。」釋曰：「從根生故，是增上緣；緣塵故，
J21nB109_p0459a19║是緣緣；前識滅、後識生故，是次第緣。前識能與
J21nB109_p0459a20║後識生時間中無隔，故名次第。」（言字函第五卷）。
J21nB109_p0459a21║《瑜珈論》云：「煩惱差別者多種，謂結、縛、隨眠、隨煩
J21nB109_p0459a22║惱、纏、暴流、扼、取、繫、蓋、株杌、垢、常害、箭、所有、根、惡
J21nB109_p0459a23║行、漏、匱、燒、惱、有諍、火、熾然、稠林、拘礙。當知此中
J21nB109_p0459a24║能和合苦，故名為結；令於善行不隨所欲，故名
J21nB109_p0459a25║為縛；一切世間增上種子之所隨逐，故名隨眠；
J21nB109_p0459a26║倒染心故，名隨煩惱；數起現行，故名為纏；深難
J21nB109_p0459a27║渡故順流漂，故名暴流；邪行方便，故名為扼；能
J21nB109_p0459b01║取自身，相續不絕，故名為取；難可解脫，故名為
J21nB109_p0459b02║繫；覆真實義，故名為蓋；壞善稼田，故名株杌；自
J21nB109_p0459b03║性染汙，故名為垢；常能為害，故名為常害；不靜
J21nB109_p0459b04║相故，遠所隨，故名為箭；能攝依事，故名所有；不
J21nB109_p0459b05║善所依，故名為根；邪行自性，故名惡行；流動其
J21nB109_p0459b06║心，故名為漏；能令受用，無有厭足，故名為匱；能
J21nB109_p0459b07║令所欲常有匱乏，故名為燒；能引衰損，故名為
J21nB109_p0459b08║惱；能為鬥訟諍競之因，故名有諍；燒所積集諸
J21nB109_p0459b09║善根薪，故名為火；如大熱病，故名熾然；種種自
J21nB109_p0459b10║身大樹聚集，故名稠林；能令眾生樂著種種妙
J21nB109_p0459b11║欲塵故，能障證得出世法故，名為拘礙。」（習字函第八卷）
J21nB109_p0459b12║復次，論云：「隨煩惱者，謂貪、瞋、癡不善根。若瞋恚
J21nB109_p0459b13║纏，面貌奮裂，故名為忿；內懷怨結，故名為恨；隱
J21nB109_p0459b14║藏眾惡，故名為覆；染汙驚惶，故名熱惱；不喜他
J21nB109_p0459b15║榮，故名為嫉；於資生具，深懷鄙吝，故名為慳；為
J21nB109_p0459b16║欺罔彼，內懷異謀，外現別相，故名為誑；心不正
J21nB109_p0459b17║直，解行邪曲，故名為諂；於所作罪望己不羞，故
J21nB109_p0459b18║名為慚；於所作罪望他不恥，故名為愧；於他下
J21nB109_p0459b19║劣謂己為勝，令心高舉，故名為慢；未得謂得，名
J21nB109_p0459b20║增上慢；實無其德，謂己有德，故名邪慢；心懷染
J21nB109_p0459b21║汙，隨恃榮譽，形相疏誕，故名為憍；於諸善品不
J21nB109_p0459b22║樂勤修，於諸惡法心無防護，故名放逸；於諸尊
J21nB109_p0459b23║重及以福田心不謙敬，故名為傲；心懷染汙，為
J21nB109_p0459b24║顯己德假現威儀，故名為矯。」（善字函第一卷）
J21nB109_p0459b25║《寶積經》云：「三事俱得微薄：若施財時心無貪著，
J21nB109_p0459b26║是名貪薄；於乞者所生於慈心，是名瞋薄；若布
J21nB109_p0459b27║施已回向無上正真之道，是名癡薄。」（始字函第二卷）
J21nB109_p0459c01║無明法性非一異，生死真如豈兩般？
J21nB109_p0459c02║《宗鏡》：「問：『萬境無明與一心法性，為是一？為是二？
J21nB109_p0459c03║若是一，不分染、淨二名。若是二，云何教中說無
J21nB109_p0459c04║明即法性？』荅：『體一是真，名二是假。名因情立，真
J21nB109_p0459c05║以智明，情智自分，真原不動。不可定同，不壞世
J21nB109_p0459c06║諦故；不可定異，不失真諦故。』」《涅槃經》云：「明與無
J21nB109_p0459c07║明，愚人為二，智者了達其性無二，無二之性即
J21nB109_p0459c08║是真性，古德約十法界。」釋云：「愚人者，九界之愚
J21nB109_p0459c09║也。愚人取相見一切法，法性隨其取相心悉無
J21nB109_p0459c10║明也，如寒谷千年堅冰未曾作水也。智者，佛界
J21nB109_p0459c11║之智也。圓觀行人開佛眼者，見同古佛也，圓眼
J21nB109_p0459c12║所見無明根本元是清淨法性，如太陽常照海
J21nB109_p0459c13║水，未曾作冰也。冰、水性一，隨緣成二，一不守性，
J21nB109_p0459c14║恒自隨緣。雖復隨緣，不壞自性，況法性無明，亦
J21nB109_p0459c15║何定一？亦何定異？則不隨事而失體，非共非分；
J21nB109_p0459c16║不守性而任緣，亦同亦別。」（策字函第七卷）
J21nB109_p0459c17║若斷身見業不起，既知無我欲何貪？
J21nB109_p0459c18║《大莊嚴經》云：「『若如汝言，生死受身相續不斷，設
J21nB109_p0459c19║有身見，有何過咎？』荅曰：『以身見故，造作諸業，受
J21nB109_p0459c20║諸苦惱。若斷身見，不起諸業；業不起故，則不受
J21nB109_p0459c21║身；不受身故，眾患永息，則得涅槃。』「又，親友婆羅
J21nB109_p0459c22║門語憍尸迦言：『佛說一切法中悉無有我。』時憍
J21nB109_p0459c23║尸迦荅言：『我見佛法，生死無際，一切無我故。若
J21nB109_p0459c24║人計我，終不能得解脫之道。若知無我，則無貪
J21nB109_p0459c25║欲，便得解脫。』于時親友語憍尸迦：『有縛則有解，
J21nB109_p0459c26║汝說無我則無有縛，若無有縛，誰得解脫？』憍尸
J21nB109_p0459c27║迦言：『雖無有我，而有解縛。何以故？煩惱覆故則
J21nB109_p0460a01║為所縛，若斷煩惱則得解脫。』諸婆羅門復作是
J21nB109_p0460a02║言：『若無我者，誰至後世？』憍尸迦語諸人言：『從於
J21nB109_p0460a03║過去煩惱諸業得現在身，從今現在復造諸業
J21nB109_p0460a04║得未來身。譬如穀子，眾緣和合故得生芽，然此
J21nB109_p0460a05║種子實是生芽，種子滅故，芽便增長，子滅故不
J21nB109_p0460a06║常，芽生故不斷。佛說受身亦復如是，雖復無我，
J21nB109_p0460a07║業報不失。』諸婆羅門言：『我聞汝說無我之法，洗
J21nB109_p0460a08║我心垢，猶有少疑。若無我者，先所作事云何故
J21nB109_p0460a09║憶而不忘失？』荅曰：『以有念覺與心相應，便能憶
J21nB109_p0460a10║念三世之事而不忘失。』又問：『若無我者，過去已
J21nB109_p0460a11║滅，見在心生，生滅既異，云何而得憶念不忘？』荅
J21nB109_p0460a12║曰：『一切受生，識為種子，入母胎田，愛水潤漬，身
J21nB109_p0460a13║樹得生。如胡桃子隨類而生，此陰造業能感後
J21nB109_p0460a14║陰，然此前陰不生後陰，以業因緣故便受後陰，
J21nB109_p0460a15║生滅雖異，相續不斷。如嬰兒病，與乳母藥，兒患
J21nB109_p0460a16║得愈，母雖非兒，藥之力勢能及其兒。陰亦如是，
J21nB109_p0460a17║以有業力便受後陰，憶念不忘。』憍尸迦即說無
J21nB109_p0460a18║明緣行、行緣識……、乃至生緣老、死、憂、悲、苦、惱，無明
J21nB109_p0460a19║滅則行滅……，乃至老、死滅故，憂、悲、苦、惱滅，以從眾
J21nB109_p0460a20║緣無有主宰，便於其中悟解無我。」（君字函第一卷）
J21nB109_p0460a21║無人無我何生死？空死空生非我人。
J21nB109_p0460a22║《宗鏡》：「問曰：『既無我、人，云何有生有死？』荅曰：『但生
J21nB109_p0460a23║是空生，死是空死，畢竟無有我、人可得。』」
J21nB109_p0460a24║
J21nB109_p0460a25║
J21nB109_p0460a26║
J21nB109_p0460a27║大藏一覽一卷（終）