J33nB283_p0395a01║序
J33nB283_p0395a02║憶五六歲，即聞吾鄉有閭丘尋豐干、禮寒拾事。比長，入天
J33nB283_p0395a03║台國清寺，則豐干與寒拾像具存焉。《方外志》亦備載其始
J33nB283_p0395a04║末，殆非虛事也。世傳寒、拾、豐干諸詩，或沖澹深粹，有陶靖
J33nB283_p0395a05║節、孟襄陽之風，閒或作偈語，盍意主於開導世愚？故冷提
J33nB283_p0395a06║熱弄，要使聞者憬悟，而不在乎詞之工也。先進陳木叔自
J33nB283_p0395a07║謂寒山後身，因以寒山為號。予謂寒山托跡貧士，不求人
J33nB283_p0395a08║知，迨為閭丘胤物色，即隱身不見。今木叔方欲以文章名
J33nB283_p0395a09║天下，甚者至不免聲色，烏在其寒山哉？既而經鼎革，即屏
J33nB283_p0395a10║居雲峰寺，姬妾滿前，能不為生死所惑？賦詩數百首，遍作
J33nB283_p0395a11║書以別同人，自擇死之日時，延諸僧遶室誦經，就湛明法
J33nB283_p0395a12║師禪床化去焉。由此觀之，非有宿根者能如是耶？嘗聞王
J33nB283_p0395a13║摩詰、白樂天、蘇玉局皆為高僧轉世，又安知寒山、拾得不
J33nB283_p0395a14║至今常在人間哉？吾至滇，得從野竹和尚游，博學能文，洞
J33nB283_p0395a15║晰禪理，所集語錄，久為宗門傳誦。蒲團餘暇，倣元楚石故
J33nB283_p0395a16║事，悉取寒、拾遺詩和之。友人劉文季持以見示，且命為序。
J33nB283_p0395a17║夫寒、拾既以佛菩薩轉身，楚石、野竹又皆禪林老宿，其道
J33nB283_p0395a18║一矣。斯其言前後若合符節，尤非儒名墨行者所可幾。予
J33nB283_p0395a19║門外漢也，何能窺一班？乃不辭友命而輒為序者，欲世人
J33nB283_p0395a20║讀是編，識四君子發意之所存耳。經云：有以某身得度者，
J33nB283_p0395a21║即現某身而為說法。故知聖賢不得已而說法，致落語言
J33nB283_p0395a22║文字，皆度人之心迫而為之，非樂以是自見也。不然，寒山
J33nB283_p0395a23║固文殊也，當問疾維摩詰，乃至無有言說，斯真不二法門，
J33nB283_p0395a24║又烏用是絮絮韻語為哉？世或至執是編以求野竹、楚石
J33nB283_p0395a25║與寒、拾焉，吾見其覿面而失之矣。持語野竹和尚，將以予
J33nB283_p0395a26║言為然否？
J33nB283_p0395a27║康熙康戌孟秋
J33nB283_p0395a28║賜進士出身中憲大夫歷知雲南永昌澂江楚雄四府事
J33nB283_p0395a29║天台同學弟馮甦再來氏盥沐拜題
J33nB283_p0395a30║
J33nB283_p0395b01║
J33nB283_p0395b02║
J33nB283_p0395b03║
J33nB283_p0395b04║
J33nB283_p0395b05║
J33nB283_p0395b06║
J33nB283_p0395b07║
J33nB283_p0395b08║
J33nB283_p0395b09║
J33nB283_p0395b10║
J33nB283_p0395b11║和三聖詩序
J33nB283_p0395b12║和三聖詩，和也，非倡也。予以嵩山之和三聖詩，倡也，非和
J33nB283_p0395b13║也。古之倡教者，佛法必有過人處，手眼必有精明處，是故
J33nB283_p0395b14║玄要君臣，十智同真，三關險峻，各各建立不同。或兄弟倡
J33nB283_p0395b15║和，或父子倡和，大抵皆激揚道法，別有一番光彩。此所以
J33nB283_p0395b16║倡即和而和即倡，擬易非易，反騷乃騷也。嵩山和尚具丈
J33nB283_p0395b17║夫衝天之志，不跡如來行處行，矧豐干乎？矧寒山、拾得乎？
J33nB283_p0395b18║三聖者，皆奇怪示人，而嵩山惟以平常合道；三聖者，祇以
J33nB283_p0395b19║散聖鳴世，而嵩山則以適統相傳。然則和之者，亦猶非郭
J33nB283_p0395b20║註莊而莊註郭云爾。為我語國清寺，不必於灶上尋得三
J33nB283_p0395b21║聖，不必於石縫尋得三聖，不必於三聖集中尋得三聖，惟
J33nB283_p0395b22║於嵩山集中尋得三聖。故曰：嵩山之和三聖詩，倡也，非和
J33nB283_p0395b23║也。和也，即倡也。
J33nB283_p0395b24║賜進士出身文林郎知江川縣事耕煙張方起拜題
J33nB283_p0395b25║
J33nB283_p0395b26║
J33nB283_p0395b27║
J33nB283_p0395b28║
J33nB283_p0395b29║
J33nB283_p0395b30║
J33nB283_p0395c01║附三聖詩集序
J33nB283_p0395c02║朝議大夫使持節台州諸軍事守刺史上柱國
J33nB283_p0395c03║賜緋魚袋閭丘胤撰
J33nB283_p0395c04║詳夫寒山子者，不知何許人也。自古老見之，皆謂貧人風
J33nB283_p0395c05║狂之士。隱居天台唐興縣西七十里，號為寒巖。每於茲地，
J33nB283_p0395c06║時還國清寺。寺有拾得知食堂，尋常收貯餘殘菜滓於竹
J33nB283_p0395c07║筒內，寒山若來，即負而去。或長廊徐行，叫噪陵人；或望空
J33nB283_p0395c08║獨笑。時僧遂捉罵打趁，乃駐立撫掌，呵呵大笑，良久而去。
J33nB283_p0395c09║且狀如貧子，形貌枯悴，一言一偈，理合其意。沈思有得，或
J33nB283_p0395c10║宣暢乎道情，凡所啟言，洞該玄默。乃樺皮為冠，布裘破敝，
J33nB283_p0395c11║木屐履地。是故至人遯跡，同類化物。或長廊唱詠，唯言咄
J33nB283_p0395c12║哉咄哉，三界輪回；或於村墅與牧牛子而歌笑，或逆或順，
J33nB283_p0395c13║自樂其性。非哲者安可識之矣？胤頃受丹丘薄宦，臨途之
J33nB283_p0395c14║日，乃縈頭痛，遂召日者，醫治轉重。乃遇一禪師，名豐干，言
J33nB283_p0395c15║從天台山國清寺來，特此相訪，乃命救疾。師乃舒容而笑
J33nB283_p0395c16║曰：「身居四大，病從幻生。若欲除之，應須淨水。」時乃持淨水
J33nB283_p0395c17║上師，師乃噀之，須臾祛殄。乃謂胤曰：「台州海島嵐毒，到日
J33nB283_p0395c18║必須保護。」胤乃問曰：「未審彼地當有何賢，堪為師仰？」師曰：
J33nB283_p0395c19║「見之不識，識之不見。若欲見之，不得取相，迺可見之。寒山
J33nB283_p0395c20║文殊，遯跡國清；拾得普賢，狀如貧子，又似風狂。或去或來，
J33nB283_p0395c21║在國清寺庫院走使，廚中著火。」言訖辭去。胤乃進途，至任
J33nB283_p0395c22║台州，不忘其事。到任三日後，親往寺院，躬問禪宿，果合師
J33nB283_p0395c23║言。乃令勘唐興縣有寒山、拾得是否。時縣申稱：「當縣界西
J33nB283_p0395c24║七十里內有一巖，巖中古老見有貧士，頻往國清寺止宿。
J33nB283_p0395c25║寺庫中有一行者，名曰拾得。」胤乃特往禮拜。到國清寺，乃
J33nB283_p0395c26║問寺眾：「此寺先有豐干禪師院在何處？并拾得、寒山子見
J33nB283_p0395c27║在何處？」時僧道翹答曰：「豐干禪師院在經藏後，即今無人
J33nB283_p0395c28║住得。每有一虎，時來此吼。寒山、拾得二人見在廚中。」僧引
J33nB283_p0395c29║胤至豐干禪師院，乃開房，唯見虎跡。乃問僧寶德、道翹：「禪
J33nB283_p0395c30║師在日，有何行業？」僧曰：「豐干在日，唯攻舂米供養，夜乃唱
J33nB283_p0396a01║歌自樂。」遂至廚中灶前，見二人向火大笑，胤便禮拜。二人
J33nB283_p0396a02║連聲喝胤，自相把手，呵呵大笑叫喚。乃云：「豐干饒舌！饒舌！
J33nB283_p0396a03║彌陀不識，禮我何為？」僧徒奔集，遞相驚訝，何故尊官禮二
J33nB283_p0396a04║貧士？時二人乃把手走出寺，乃令逐之，急走而去，即歸寒
J33nB283_p0396a05║巖。胤乃重問僧曰：「此二人肯止此寺否？」乃令覓訪，喚歸寺
J33nB283_p0396a06║安置。胤乃歸郡，遂置淨衣二對、香藥等，持送供養。時二人
J33nB283_p0396a07║更不返寺，使乃就巖送上，而見寒山子，乃高聲喝曰：「賊！賊！」
J33nB283_p0396a08║退入巖穴。乃云：「報汝諸人，各各努力。」入穴而去。其穴自合，
J33nB283_p0396a09║莫可追之。其拾得跡沈無所，乃令僧道翹等具往日行狀，
J33nB283_p0396a10║唯於竹木石壁書詩井，村墅人家廳壁上所書文句三百
J33nB283_p0396a11║餘首，及拾得於土地堂壁上書言偈，並纂集成卷。胤棲心
J33nB283_p0396a12║佛理，幸逢道人，乃為讚曰：
J33nB283_p0396a13║菩薩遯跡，示同貧士。獨居寒山，自樂其志。
J33nB283_p0396a14║貌悴形枯，布裘敝止。出言成章，諦實至理。
J33nB283_p0396a15║凡人不測，謂風狂子。時來天台，入國清寺。
J33nB283_p0396a16║徐步長廊，呵呵撫指。或走或立，喃喃獨語。
J33nB283_p0396a17║所食廚中，殘飯菜滓。吟偈悲哀，僧俗咄捶。
J33nB283_p0396a18║都不動搖，時人自恥。作用自在，凡愚難值。
J33nB283_p0396a19║即出一言，頓祛塵絫。是故國清，圖寫儀軌。
J33nB283_p0396a20║永劫供養，長為弟子。昔居寒山，時來茲地。
J33nB283_p0396a21║稽首文殊，寒山之士。南無普賢，拾得定是。
J33nB283_p0396a22║聊中贊嘆，願超生死。
J33nB283_p0396a23║
J33nB283_p0396a24║
J33nB283_p0396a25║
J33nB283_p0396a26║
J33nB283_p0396a27║
J33nB283_p0396a28║
J33nB283_p0396a29║
J33nB283_p0396a30║
J33nB283_p0396b01║天台三聖詩集和韻
J33nB283_p0396b02║四明釋梵琦楚石首和
J33nB283_p0396b03║益州釋福慧野竹重和
J33nB283_p0396b04║寒山子詩并和共九百二十一首
J33nB283_p0396b05║重巖我卜居，鳥道絕人跡，庭際何所有？白雲抱幽石。住茲
J33nB283_p0396b06║凡幾年？屢見春冬易，寄語鐘鼎家，虛名定無益。（寒山）
J33nB283_p0396b07║我讀寒山詩，虛空尋鳥跡，誰能橫點頭？獨有松下石。一字
J33nB283_p0396b08║不可加，千金豈能易？捧心學西子，取笑非求益。（楚石）
J33nB283_p0396b09║我誦古老詩，絕無煙火跡，瞻彼天台雲，遙連秀水石。涉意
J33nB283_p0396b10║事轉難，冥心理似易，莫學咿唔子，釐字何所益？（野竹）
J33nB283_p0396b11║欲得安身處，寒山可長保。微風吹幽松，近聽聲愈好。下有
J33nB283_p0396b12║斑白人，喃喃讀黃老。十年歸不得，忘卻來時道。
J33nB283_p0396b13║人命呼吸間，榮華定難保。不如天台去，山水清且好。江月
J33nB283_p0396b14║長近簷，松風可娛老。胡為逐名利，來往紅塵道。
J33nB283_p0396b15║空逐有為法，有為難可保。所以火宅煩，焉及林閒好。虛明
J33nB283_p0396b16║無秋春，且多龐眉老。白雲無定蹤，往來在幽道。
J33nB283_p0396b17║騮馬珊瑚鞭，驅馳洛昜道。自憐美少年，不信有衰老。白髮
J33nB283_p0396b18║會應生，紅顏豈長保。但看北邙山，箇是蓬萊島。
J33nB283_p0396b19║東西南北人，南北東西道。有往必有來，無生定無老。婚姻
J33nB283_p0396b20║本相結，生死各不保。劫盡火洞然，誰論林與島。
J33nB283_p0396b21║未曾去妄心，焉能明至道。紛紛耽酒色，皤皤到衰老。兒女
J33nB283_p0396b22║苦離別，貨財不相保。邙山抱土眠，何無思海島。
J33nB283_p0396b23║巖前獨靜坐，圓月當天耀。萬象影現中，一輪本無照。廓然
J33nB283_p0396b24║神自清，含虛洞玄玅。因指見其月，月是心樞要。
J33nB283_p0396b25║心如大圓鏡，萬象同輝耀。本淨非琢磨，元明不隨照。於中
J33nB283_p0396b26║有得失，向上無玄玅。打破此鏡來，吾人云甚要。
J33nB283_p0396b27║顧我一物無，高眠馮兩耀，藉用石上苔，髮向幽溪照。閒雲
J33nB283_p0396b28║嶺上生，彈松夜中玅，樂事既見成，何必鑿其要？
J33nB283_p0396b29║登陟寒山道，寒山路不窮。谿長石磊磊，澗闊草濛濛。苔滑
J33nB283_p0396b30║非關雨，松鳴不假風。誰能超世累，共坐白雲中。
J33nB283_p0396c01║地遠心途寂，情忘理自窮。水聲常浩浩，嵐氣正濛濛。永夜
J33nB283_p0396c02║猿啼月，無時虎嘯風。纖塵遣未盡，不可住山中。
J33nB283_p0396c03║山窮復水盡，水盡又山窮。遙遙新涼月，巖雨收濛濛。杉深
J33nB283_p0396c04║常埽雪，路僻帶微風。若是知吾者，曳杖來山中。
J33nB283_p0396c05║白雲高嵯峨，緣水蕩潭波。此處聞漁父，時時鼓棹歌。聲聲
J33nB283_p0396c06║不可聽，令我愁思多。誰謂雀無角，其如穿屋何。
J33nB283_p0396c07║青嶂鬱嵯峨，潺湲流水波。林間無雀噪，谷口聽鸚歌。回首
J33nB283_p0396c08║暮雲合，向人秋意多。秦皇與漢武，千古恨如何。
J33nB283_p0396c09║拂柱山嵯峨，彈松峽流波。纔聞廣陵散，又聽白紵歌。拘意
J33nB283_p0396c10║吾常少，愁腸君自多。帝皇與雜霸，今古歎若何。
J33nB283_p0396c11║杳杳寒山道，落落冷澗濱。啾啾常有鳥，寂寂更無人。淅淅
J33nB283_p0396c12║風吹面，紛紛雪積身。朝朝不見日，歲歲不知春。
J33nB283_p0396c13║間行芳樹下，卻坐小谿濱。白日又長夜，黃泉多故人。悠悠
J33nB283_p0396c14║前後事，擾擾死生身。借問東溟水，乾來幾度春。
J33nB283_p0396c15║崎嶇寒山道，往來近海濱。水光平如鏡，不逢上古人。物物
J33nB283_p0396c16║真蕭爽，冥冥惺幻身。明朝與後日，又見百花春。
J33nB283_p0396c17║鸚鵡宅西國，虞羅捕得歸。美人朝夕弄，出入在庭幃。賜以
J33nB283_p0396c18║金籠貯，扃哉損羽衣。不如鴻與鵠，颻颺入雲飛。
J33nB283_p0396c19║金籠鎖鸚鵡，鸚鵡苦思歸。既失煙霞伴，徒傷錦繡幃。臨風
J33nB283_p0396c20║吐音響，對月理毛衣。若得君恩放，還尋隴樹飛。
J33nB283_p0396c21║自失隴西偶，安能一放歸。終非雲霞樹，長鎖紵羅幃。白日
J33nB283_p0396c22║學展翅，青軒理毛衣。何日秋風便，卻向故山飛。
J33nB283_p0396c23║春女衒容儀，相將南陌陲。看花愁日晚，隱樹怕風吹。年少
J33nB283_p0396c24║從傍來，白馬黃金羈。何須久相弄，兒家夫婿知。
J33nB283_p0396c25║白日城東際，紅籹水北陲。尋春何處女，障面不勝吹。惹草
J33nB283_p0396c26║縈羅帶，穿花避玉羈。風前立不語，此意有誰知。
J33nB283_p0396c27║渠自住城南，乘黃向北陲。臉開芍藥花盈盈，春風吹柳眼
J33nB283_p0396c28║開。半寸纖緣映金羈，歸家誇夫婿，嬌意有誰知。
J33nB283_p0396c29║富兒會高堂，華燈何煒煌。此時無燭者，心願處其傍。不意
J33nB283_p0396c30║遭排遣，還歸暗處藏。益人明詎損，頓訝惜餘光。
J33nB283_p0397a01║貧富各有死，富者徒輝煌。錦繡盍棺上，笙簫盈路傍。貧家
J33nB283_p0397a02║雖冷落，土穴同薶藏。一入黃泉去，何由見日光。
J33nB283_p0397a03║窮子屋茆苫，富兒屋煇煌。冶艷搖高髻，盈盈富兒傍。藜藿
J33nB283_p0397a04║隨粗糲，勤勤窮子藏。窮富雖不齊，出入同三光。
J33nB283_p0397a05║畫棟非吾宅，青林是我家。一生俄爾過，萬事莫言賒。濟渡
J33nB283_p0397a06║不造筏，漂淪為採花。善根今未種，何日見生芽。
J33nB283_p0397a07║樂甚無為國，蕭然不住家。都忘山色好，轉覺世情賒。六月
J33nB283_p0397a08║炎天雪，三冬枯木花。早來塵累盡，何處發根芽。
J33nB283_p0397a09║我本山中人，任運別無家。坐觀好月色，定入春雲賒。竹抽
J33nB283_p0397a10║去年筍，蓮開今夏花。歲月隨我性，支盧烹龍芽。
J33nB283_p0397a11║出生三十年，常遊千萬里。行江青草合，入塞紅塵起。鍊藥
J33nB283_p0397a12║空求仙，讀書兼詠史。今日歸寒山，枕流兼洗耳。
J33nB283_p0397a13║吾年六十餘，自少離鄉里。謝事片時閒，推心何處起。焚香
J33nB283_p0397a14║讀經律，染翰修僧史。且莫徇浮名，人生行樂耳。
J33nB283_p0397a15║住山幾經秋，無心記梓里。老聃貴自然，吾法從緣起。閒名
J33nB283_p0397a16║在緇素，不欲成僧史。我自住丘山，非是愛洗耳。
J33nB283_p0397a17║昨夜夢還鄉，見婦機中織。駐梭若有思，擎梭似無力。呼之
J33nB283_p0397a18║回面視，況復不相識。應是別多年，鬢毛非舊色。
J33nB283_p0397a19║如人臥一床，夢想交相織。正欲渡河去，忽因乘舟力。覺來
J33nB283_p0397a20║念篙師，兩箇元不識。石女問木郎，虛空作何色。
J33nB283_p0397a21║勸休不肯休，兩兩爭羅織。日裏長相思，夢中長角力。大叫
J33nB283_p0397a22║欲相歡，似識又非識。忽地喫一驚，瞠眼一無色。
J33nB283_p0397a23║妾家邯鄲住，歌聲亦抑揚。賴我安隱處，此曲舊來長。既醉
J33nB283_p0397a24║莫言歸，留連日未央。兒家寢宿處，繡被滿銀床。
J33nB283_p0397a25║趙女發清唱，聽之聲激揚。臨風奏此曲，曲短意何長。夫婿
J33nB283_p0397a26║出不歸，峨冠朝未央。焉知秋夜永，明月照空床。
J33nB283_p0397a27║相傳古學士，辭賦馬與揚。聲名既博大，藝苑更誰長。得趨
J33nB283_p0397a28║聖主殿，不時謁未央。如今千年後，無人侍御床。
J33nB283_p0397a29║獨坐常忽忽，情懷何悠悠。山腰雲漫漫，谷口風颼颼。猿來
J33nB283_p0397a30║樹嫋嫋，鳥入林啾啾。時催鬢颯颯，歲盡老惆惆。
J33nB283_p0397b01║無事晝寂寂，不眠夜悠悠。雜花春爛爛，喬木夏颼颼。霜曉
J33nB283_p0397b02║鶴踽踽，雪晴猿啾啾。此心坦蕩蕩，何必懷惆惆。
J33nB283_p0397b03║寒山秋樹樹，越水清悠悠。閒田平漠漠，禪室冷颼颼。峰月
J33nB283_p0397b04║縣昱昱，林鳥叫啾啾。柏子煙靄靄，道者何惆惆。
J33nB283_p0397b05║有鳥五色文，棲桐食竹實。徐動合和儀，鳴中施呂律。昨來
J33nB283_p0397b06║何以至，為君暫時出。儻聞絃歌聲，作舞欣今日。
J33nB283_p0397b07║鶢鶋至魯門，空嗉不復實。雖有鐘鼓音，未知宮商律。人憐
J33nB283_p0397b08║文中愚，謂是嘉瑞出。朱鳥在南方，來儀定何日。
J33nB283_p0397b09║園裏一叢桃，開花又結實。小鳥每來棲，排立鳴呂律。一鳴
J33nB283_p0397b10║成宮商，再鳴白雪出。枝葉轉扶疏，不借三春日。
J33nB283_p0397b11║自在白雲閒，從來非買山，下危須策杖，上險捉藤攀。澗邊
J33nB283_p0397b12║松常翠，谿邊石自斑，友朋雖阻絕，春至鳥關關。
J33nB283_p0397b13║自我得身閒，彌年不下山，雲深同鶴住，果熟共猿攀。最愛
J33nB283_p0397b14║千峰碧，從教兩鬢斑，絕無名與利，誰肯扣松關？
J33nB283_p0397b15║了得一身閒，從來不出山。既無權勢迫，豈著世情攀。不隨
J33nB283_p0397b16║流水去，馮他臺石斑。柴門無鎖鑰，白雲有時關。
J33nB283_p0397b17║水清澄澄瑩，徹底自然見。心中無一事，萬境不能轉。心既
J33nB283_p0397b18║不妄起，永劫無改變。若能如是知，是知無背面。
J33nB283_p0397b19║歷歷根境識，堂堂佛知見。本空不待埽，元有何須轉。得旨
J33nB283_p0397b20║長快活，臨機善通變。舒開白玉豪，突出黃金面。
J33nB283_p0397b21║明明鐵古鏡，了了教誰見。有見見非真，無見見宛轉。無真
J33nB283_p0397b22║真見時，真見見無變。策起兩行眉，卷舒紫摩面。
J33nB283_p0397b23║常聞漢武帝，爰及秦始皇。俱好神仙術，延年竟不長。金臺
J33nB283_p0397b24║既摧折，沙丘遂滅亡。茂陵與驪嶽，今日草茫茫。
J33nB283_p0397b25║衣冠從五帝，耕稼本三皇。去古日已遠，為君年尚長。後來
J33nB283_p0397b26║耽富貴，非久就淪亡。安得淳風在，貪心益渺茫。
J33nB283_p0397b27║結繩乃上世，畫卦自羲皇，玅義今難識，所以伎不長。繫辭
J33nB283_p0397b28║分爻象，窮理辨興亡，不見鬼谷子，天地何茫茫？
J33nB283_p0397b29║寒巖深更好，無人行此道。白雲高岫閒，青嶂孤猿嘯。我更
J33nB283_p0397b30║何所親，暢志自宜老。形容寒暑遷，心珠甚可保。
J33nB283_p0397c01║覓心不得心，我道無可道。枕石山中眠，披雲月下嘯。昨來
J33nB283_p0397c02║顏如玉，今旦身已老。寄語富家翁，田園為誰保。
J33nB283_p0397c03║白雲封洞口，往復南山道。欲雨鳩先鳴，將晴猿便嘯。昨觀
J33nB283_p0397c04║巖木香，今見井梧老。無情常推遷，有情安可保。
J33nB283_p0397c05║寒山唯白雲，寂寂絕埃塵，草座山家有，孤燈明月輪。石床
J33nB283_p0397c06║臨碧沼，虎鹿每為鄰，自羨幽居樂，長為象外人。
J33nB283_p0397c07║空中一片雲，地上一微塵。未絕身心累，難逃生死輪。行尋
J33nB283_p0397c08║雞足隱，去與鷲頭鄰。可證僧為寶，堪將法化人。
J33nB283_p0397c09║埽卻空中雲，洗去地上塵。一免物欲累，一免翳冰輪。松風
J33nB283_p0397c10║清熱焰，猿鳥永為鄰。性海自家寶，無一寶與人。
J33nB283_p0397c11║花上黃鶯子，關關聲可憐。美人顏似玉，對此弄鳴絃。翫之
J33nB283_p0397c12║能不足，眷戀在齠年。花飛鳥亦散，灑淚春風前。
J33nB283_p0397c13║春風入花柳，紅緣正堪憐。有女嬌顏色，無心理管絃。空房
J33nB283_p0397c14║掩病枕，逝水惜彫年。化作孤飛燕，還來舊閣前。
J33nB283_p0397c15║柳色黃金嫩，春鶯猶可憐。有者獨不語，有者如彈絃。閨中
J33nB283_p0397c16║正憔悴，自傷人少年。不知一朝盡，葬骨蓬蒿前。
J33nB283_p0397c17║君看葉裏花，能得幾時好。今日畏人攀，明朝待誰埽。可憐
J33nB283_p0397c18║嬌豔情，年多轉成老。將世比於花，紅顏豈長保。
J33nB283_p0397c19║借問山中人，居山有何好。春花滿路開，秋葉隨風埽。獨唱
J33nB283_p0397c20║誰與和，長年不知老。無榮亦無辱，此樂真可保。
J33nB283_p0397c21║莫嫌林閒寂，須樂林間好。處處鳥啼花，山山翠若埽。無花
J33nB283_p0397c22║草自香，傲霜柏賴老。枯榮兩不妨，與汝長相保。
J33nB283_p0397c23║昨見河邊樹，摧殘不可論。二三餘蕊卉，千萬斧刀痕。霜剝
J33nB283_p0397c24║萎黃葉，波衝枯朽根。生處當如此，何必怨乾坤。
J33nB283_p0397c25║每見高明士，難將毀譽論。燒天徒費力，斫水不成痕。舌是
J33nB283_p0397c26║興亡本，心為禍福根。萬般皆自造，誰謂屬乾坤。
J33nB283_p0397c27║高僧隔嶺住，一見便談論，理有群經髓，語無刀斧痕。幽谿
J33nB283_p0397c28║秋染緣，枯樹春生根，如何長揖去，更道遍乾坤？
J33nB283_p0397c29║可笑寒山道，而無車馬蹤。聯谿難記曲，疊嶂不知重。泣露
J33nB283_p0397c30║千般草，吟風一樣松。此時迷徑處，形問影何從。
J33nB283_p0398a01║寒山不可見，石上訪遺蹤。木屐藏何處，華臺隔幾重。谿流
J33nB283_p0398a02║深夜月，樹老舊時松。可嘆閭丘子，棲棲失所從。
J33nB283_p0398a03║寒山道平坦，行行逐雲蹤。水回三百曲，山繞一千重。日上
J33nB283_p0398a04║題詩石，煙消掛衲松。不得逢古老，惟有鶴相從。
J33nB283_p0398a05║山中何太冷，自古非今年。沓嶂恒疑雪，幽林每吐煙。草生
J33nB283_p0398a06║芒種後，落葉立秋前。此有沉迷客，窺窺不見天。
J33nB283_p0398a07║昨向山中住，不知今幾年。巖高長隱日，樹密但藏煙。策杖
J33nB283_p0398a08║遊峰頂，飛禽過我前。澄潭深萬丈，徹底是青天。
J33nB283_p0398a09║坦坦天台道，往來非一年。秋老藤穿月，春行衣染煙。雲深
J33nB283_p0398a10║玉案上，竹密石山前。有時歌一曲，孤音落九天。
J33nB283_p0398a11║城中娥眉女，珠珮珂珊珊。鸚鵡花前弄，琵琶月下彈。長歌
J33nB283_p0398a12║三月響，短舞萬人看。未必長如此，芙蓉不耐寒。
J33nB283_p0398a13║東鄰嬌小女，芳意未闌珊。眉似初三月，琴能再四彈。頻來
J33nB283_p0398a14║花下坐，自向鏡中看。不料傷春死，瓊樓夜夜寒。
J33nB283_p0398a15║楊柳舞腰細，白月亦珊珊。此時舉纖手，清商樓上彈。即是
J33nB283_p0398a16║伐性斧，幾箇冷眼看。富貧未可保，說著不心寒。
J33nB283_p0398a17║欲向東巖去，于今無量年。昨來攀葛上，半路困風煙。徑窄
J33nB283_p0398a18║衣難進，苔粘履不前。住茲丹桂下，且枕白雲眠。
J33nB283_p0398a19║往久都忘世，春深始覺年。山花紅似火，野草碧如煙。月落
J33nB283_p0398a20║澄潭裏，雲生疊嶂前。時時敲鐵磬，驚動老龍眠。
J33nB283_p0398a21║愛此峰巒秀，寄居無盡年。風吟三畝竹，春畫一谿煙。黃鳥
J33nB283_p0398a22║啼山後，白猿飲澗前。更有新皎月，伴我松下眠。
J33nB283_p0398a23║吾家好隱淪，居處絕囂塵。踐草成三徑，瞻雲作四鄰。助歌
J33nB283_p0398a24║聲有鳥，問法語無人。今日娑婆樹，幾年為一春。
J33nB283_p0398a25║白石照清淪，幽棲遠俗塵。山高雲作頂，地僻虎為鄰。縱有
J33nB283_p0398a26║長生理，終無不死人。蟠桃花果熟，知是幾番春。
J33nB283_p0398a27║吾非學隱淪，亦不襲諸塵。心胸無四壁，居處絕比鄰。一作
J33nB283_p0398a28║如來使，千古憫同人。何時三界淨，坦坦無秋春？
J33nB283_p0398a29║琴書須自隨，祿位用何為。投輦從賢婦，巾車有孝兒。風吹
J33nB283_p0398a30║曝麥地，水溢沃魚池。常念鷦鷯鳥，安身有一枝。
J33nB283_p0398b01║形將影自隨，行與止誰為。始富張車子，終身蔡克兒。才高
J33nB283_p0398b02║鸚鵡賦，地絕鳳凰池。可信陽春力，難回朽木枝。
J33nB283_p0398b03║款款失威儀，不能入無為。須臾垂白髮，轉眼作嬰兒。辭富
J33nB283_p0398b04║曹娥石，詩鳴習家池。一朝冥使迫，遺骨在蒿枝。
J33nB283_p0398b05║弟兄同五郡，父子本三州。欲驗飛鳧集，須徵白免遊。靈瓜
J33nB283_p0398b06║夢裏受，神橘座中收。鄉國何迢遞，同魚寄水流。
J33nB283_p0398b07║青春開上苑，白日照神州。出就都人飲，行陪國士遊。馬驕
J33nB283_p0398b08║晴更躍，花艷暮還收。老去空惆悵，河聲西北流。
J33nB283_p0398b09║迷人全不悟，猶說夢刀州。奉身高堂饌，羅賓俠士遊。無襦
J33nB283_p0398b10║來暮詠，麥秀足豐收。上國標青史，那免入冥流。
J33nB283_p0398b11║人間寒山道，寒山路不通。夏天冰未釋，日出霧朦朧。似我
J33nB283_p0398b12║何由屆，與君心不同。君心若似我，還得到其中。
J33nB283_p0398b13║只道山無路，那知處處通。澗泉聲滴瀝，雲月影朦朧。上下
J33nB283_p0398b14║千尋峻，東西四面同。谷神呼輒應，非在有無中。
J33nB283_p0398b15║寒巖有危徑，孤雲與鶴通。秋明山寂寂，霧重月朧朧。萬木
J33nB283_p0398b16║森森秀，千峰緲緲同。如何騎虎客，長在赤霞中。
J33nB283_p0398b17║驅馬度荒城，荒城重客情。高低舊雉堞，大小古墳塋。自振
J33nB283_p0398b18║孤蓬影，長凝拱木聲。所嗟皆俗骨，仙史更無名。
J33nB283_p0398b19║寒食向城西，其誰不慘情。白楊千萬葉，青草兩三塋。再聽
J33nB283_p0398b20║流泉語，如聞慟哭聲。焉知有死日，爭利復爭名。
J33nB283_p0398b21║既在國清寺，打殘遣道情。時時悲濁世，往往嘆新塋。昨朝
J33nB283_p0398b22║歌笑賞，今日啼哭聲。總來不久固，何用身後名。
J33nB283_p0398b23║家住緣巖下，庭蕪更不芟。新藤垂繚繞，古石豎巉巖。山果
J33nB283_p0398b24║獼猴摘，池魚白鷺銜。仙書一兩卷，樹下讀喃喃。
J33nB283_p0398b25║有美千般草，無令一樣芟。深林常積雪，別洞近寒巖。碧樹
J33nB283_p0398b26║雲相補，青山日半銜。不知何所說，幽鳥語喃喃。
J33nB283_p0398b27║住在雲霞裏，徑草懶來芟。枯樹垂黃葉，幽花傍翠巖。橡栗
J33nB283_p0398b28║猿朝摘，枇杷鳥暮銜。倦來伸腳睡，春燕語喃喃。
J33nB283_p0398b29║歲去換愁年，春來物色鮮。山花夾綠水，巖樹舞青煙。蜂蝶
J33nB283_p0398b30║自云樂，禽魚更可憐。朋遊情未已，徹曉不能眠。
J33nB283_p0398c01║今日是何年，東風碧草鮮。山晴還起霧，水暖復生煙。鳥語
J33nB283_p0398c02║如相問，花枝豈自憐。野人無箇事，高枕石頭眠。
J33nB283_p0398c03║一年復一年，庭芳又見鮮。紅顏終入土，白骨薶飛煙。美玉
J33nB283_p0398c04║如堪重，生死誰可憐。萬千言不盡，獨有枕雲眠。
J33nB283_p0398c05║茅棟野人居，門前車馬疏。林幽偏聚鳥，谿闊本藏魚。山果
J33nB283_p0398c06║攜兒摘，皋田共婦鉏。家中何所有，唯有一床書。
J33nB283_p0398c07║可愛白雲居，長年與世疏。花殘無戲蝶，水靜足遊魚。野樹
J33nB283_p0398c08║行堪倚，園葵懶不鉏。茅簷風雨過，飄溼案頭書。
J33nB283_p0398c09║一自入山居，乃與俗交疏。林深常伏虎，水淺看遊魚。野菜
J33nB283_p0398c10║閒來摘，新茶懶去鉏。高眠飛鳥外，焚棄往來書。
J33nB283_p0398c11║聞道愁難遣，斯言謂不真。昨朝始趁卻，今日又纏身。月盡
J33nB283_p0398c12║愁難盡，年新愁更新。誰知席帽下，元是昔愁人。
J33nB283_p0398c13║遣愁愁不去，認愁愁不真。誰知遺愁者，正是自愁身。身貌
J33nB283_p0398c14║年年改，愁端日日新。無愁亦無喜，方見本來人。
J33nB283_p0398c15║真時不論假，假時不論真。真是假之返，假是真之身。真假
J33nB283_p0398c16║本湛寂，誰舊復誰新。新時真面目，原是舊時人。
J33nB283_p0398c17║三月蠶猶小，女人來採花。隔牆弄蝴蝶，臨水擿蝦蟆。羅袖
J33nB283_p0398c18║盛梅子，金鎞挑筍芽。鬥論爭物色，此地勝予家。
J33nB283_p0398c19║五月南塘路，芙蓉正作花。朱門蔭楊柳，緣水鳴蝦蟆。冷浸
J33nB283_p0398c20║金盆果，濃烹石鼎芽。此中可避暑，修竹繞吾家。
J33nB283_p0398c21║二月桃谿上，盛開朱顏花。看看春朵麗，水閣又鳴蟆。雲塢
J33nB283_p0398c22║有比丘，支缽煮芹芽。謂我無寒暑，此地乃可家。
J33nB283_p0398c23║璨璨盧家女，舊來名莫愁。貪乘摘花馬，樂搒采蓮舟。膝坐
J33nB283_p0398c24║緣熊席，身披青鳳裘。哀傷百年內，不免歸山丘。
J33nB283_p0398c25║朱門年少妾，白髮老來愁。竟作商人婦，長隨賈客舟。花殘
J33nB283_p0398c26║始春釀，霜隕未冬裘。歎息風波裏，何時返舊丘。
J33nB283_p0398c27║名園出美花，見者暫忘愁。忽然生秋月，照我彩畫舟。纔披
J33nB283_p0398c28║錦繡襖，又著驌驦裘。風火忽消散，骨月薶荒丘。
J33nB283_p0398c29║獨臥重巖下，蒸雲晝不消。室中雖暡靉，心裏絕喧囂。夢去
J33nB283_p0398c30║遊金闕，魂歸度石橋。拋除鬧我者，歷歷樹閒瓢。
J33nB283_p0399a01║路出危峰上，春深雪未消。獨行形問影，枯坐寂忘囂。玉立
J33nB283_p0399a02║千尋剎，金飛百尺橋。須臾雲欻起，化作雨翻瓢。
J33nB283_p0399a03║有客來相訪，正是春雪消。共觀雲變化，始歎世誼囂。得意
J33nB283_p0399a04║頻書𦶝，閒時看石橋。樂我平生事，千山入詩瓢。
J33nB283_p0399a05║相喚采芙蓉，可憐清江裏。遊戲不覺暮，屢見狂風起。浪捧
J33nB283_p0399a06║鴛鴦兒，波搖鸂鷘子。此時居舟楫，浩蕩情無已。
J33nB283_p0399a07║朝遊荷葉閒，暮宿荷花裏。日落煙霧生，風來波浪起。妾歌
J33nB283_p0399a08║采蓮曲，君唱結襪子。同蔕復同心，馨香殊未已。
J33nB283_p0399a09║邀遊芳杜洲，更去蓮花裏。香風遠吹來，棹歌幾處起。聽之
J33nB283_p0399a10║采菱曲，還似水仙子。空自涉踟躕，勞勞情不已。
J33nB283_p0399a11║群女戲夕易，風來滿路香。綴裙金蛺蝶，插髻玉鴛鴦。角婢
J33nB283_p0399a12║紅羅縝，閹奴紫錦裳。為觀失道者，鬢白心惶惶。
J33nB283_p0399a13║女伴蹋春易，名園百草香。雙飛憐翡翠，並立妒鴛鴦。柳細
J33nB283_p0399a14║風吹面，花深露滴裳。暮歸如有失，閒夢亦驚惶。
J33nB283_p0399a15║相喚過山易，梅花始吐香。枝肥藏野雀，水淺戲鴛鴦。影動
J33nB283_p0399a16║春風暖，雲飄錦繡裳。雌雄兩相得，何處有驚惶。
J33nB283_p0399a17║山客心悄悄，常嗟歲序遷。辛勤采芝術，搜斥詎成仙。庭廓
J33nB283_p0399a18║雲初卷，林明月正圓。不歸何所為，桂樹相留連。
J33nB283_p0399a19║苦樂隨時改，形骸與化遷。未能拋富貴，何處覓神仙。地發
J33nB283_p0399a20║金鐘響，潭開玉鏡圓。世人空悵望，惟見嶺雲連。
J33nB283_p0399a21║小人多返復，君子志不遷。正氣既逼人，亦是地上仙。不蓄
J33nB283_p0399a22║二八少，常窺三五圓。此人如學道，力行自綿連。
J33nB283_p0399a23║卜擇幽居地，天台更莫言。猿啼谿霧冷，嶽色草門連。竹葉
J33nB283_p0399a24║覆松室，開池引澗泉。已甘休萬事，采蕨度殘年。
J33nB283_p0399a25║曾到幽居否，心知不在言。千峰雲影接，萬壑樹聲連。缽有
J33nB283_p0399a26║松花粉，崖多瀑布泉。無人同道味，幸自樂吾年。
J33nB283_p0399a27║吾已入幽居，何貴世間言。嗟爾名利險，日日相留連。無錢
J33nB283_p0399a28║即生惱，常常飲貪泉。請看古塚裏，當時盡少年。
J33nB283_p0399a29║白拂旃檀柄，馨香竟日聞。柔和如卷霧，搖曳似行雲。禮奉
J33nB283_p0399a30║宜當暑，高提復袪塵。時時方丈內，將用指迷人。
J33nB283_p0399b01║至竟離名相，將何作見聞。閒拋手中拂，坐對嶺頭雲。朗月
J33nB283_p0399b02║非標指，清風自埽塵。點頭猶有石，掩耳更無人。
J33nB283_p0399b03║我道一事實，非關二乘聞。山清光映石，風飄日破雲。生機
J33nB283_p0399b04║自然別，道化絕諸塵。借問緇素中，誰是無心人。
J33nB283_p0399b05║尋思少年日，遊獵向平陵。國使職非願，神仙未足稱。聯翩
J33nB283_p0399b06║騎白馬，喝兔放蒼鷹。不覺今流落，皤皤誰見矜。
J33nB283_p0399b07║當年可作樂，莫待老侵陵。少壯人所羨，英雄誰不稱。臨餐
J33nB283_p0399b08║獰似虎，使氣捷如鷹。一夜髮盡白，粗豪空自矜。
J33nB283_p0399b09║少小學提劍，中年獵五陵。才華倘不足，榮貴焉可稱。只欲
J33nB283_p0399b10║盡狼虎，歸來閒放鷹。豈知臺榭上，落寞無人矜。
J33nB283_p0399b11║偃息深林下，從生是農夫。立身既質直，出語無諂諛。保我
J33nB283_p0399b12║不鑒璧，信君方得珠。焉能同泛灩，極目波上鳧。
J33nB283_p0399b13║幾般聲與色，專只誑愚夫。自不省己過，人皆來面諛。龍泉
J33nB283_p0399b14║雜鈍鐵，魚目混明珠。苦海方流蕩，身同汎汎鳧。
J33nB283_p0399b15║平生煙霞裏，乃是真丈夫。無言驚世聽，作事少阿諛。弄此
J33nB283_p0399b16║清谿石，勝彼明月珠。有時荒陂上，倚枝看魚鳧。
J33nB283_p0399b17║層層山水秀，煙霞鎖翠微。嵐拂紗巾溼，露霑蓑草衣。足躡
J33nB283_p0399b18║遊方履，手執古藤枝。更觀塵世外，夢境復何為。
J33nB283_p0399b19║地僻無人到，苔深一徑微，松閒縛茆屋，竹上掛蒲衣。靜看
J33nB283_p0399b20║青山朵，閒拈白拂枝，焚香作茗事，此外更何為？
J33nB283_p0399b21║山幽人罕到，高士在翠微。老鶴巢松樹，閒雲上衲衣。長無
J33nB283_p0399b22║車馬跡，惟有野花枝。坐臥與經行，恬然無所為。
J33nB283_p0399b23║止宿鴛鴦鳥，一雄兼一雌。銜花相共食，刷羽每相隨。戲入
J33nB283_p0399b24║煙霄裏，宿歸沙岸湄。自憐生樂處，不奪鳳凰池。
J33nB283_p0399b25║野鴉身弊惡，亦復有雄雌。粲粲鴛鴦鳥，行藏無不隨。梳鴿
J33nB283_p0399b26║紫潭上，宛頸碧谿湄。何羨雲鵬翼，搏風朝夕池。
J33nB283_p0399b27║古老有微言，教人惟守雌。所以雙鴛鴦，雌行雄亦隨。銜花
J33nB283_p0399b28║向低樹，飲啄深谿湄。不似世癡人，終日醉泉池。
J33nB283_p0399b29║少小帶經鋤，本將兄共居。緣遭他輩責，剩被自妻疏。拋絕
J33nB283_p0399b30║紅塵境，常遊好閱書。誰惜一斗水，活取轍中魚。
J33nB283_p0399c01║陶生自荷鉏，晚與五兒居。跡向東林近，心將上國疏。有田
J33nB283_p0399c02║多種秫，無事好觀書。本絕功名念，臨淵不羨魚。
J33nB283_p0399c03║憫汝世閒人，何不歸幽居。人生貴所適，那能事親疏。安樂
J33nB283_p0399c04║乃不識，喃喃讀古書。理道未了了，徒勞作蠹魚。
J33nB283_p0399c05║田家避暑月，斗酒共誰歡。雜雜排山果，疏疏圍酒樽。蘆莦
J33nB283_p0399c06║將代席，蕉葉且充盤。醉後搘頤坐，須彌小彈丸。
J33nB283_p0399c07║富室雖云樂，貧家亦有歡。門開當大野，客至倒深樽。就把
J33nB283_p0399c08║青荷葉，鋪為碧玉盤。浮生如過鳥，急景似跳丸。
J33nB283_p0399c09║貧家亦快活，何必富兒歡。邀友摘山果，會親酌瓦樽。草堂
J33nB283_p0399c10║鋪竹席，支石列辛盤。村歌齊擊缶，笑彼弄糞丸。
J33nB283_p0399c11║鳥弄情不堪，其時臥草菴。櫻桃向杳杳，楊柳正毿毿。旭日
J33nB283_p0399c12║銜青嶂，晴雲洗緣潭。誰知出塵俗，馭上寒山南。
J33nB283_p0399c13║白日誰扃戶，青山自遶菴。爐香雲淡淡，鬢影雪毿毿。鶴舞
J33nB283_p0399c14║千尋樹，龍吟萬丈潭。蕭然坐深夜，見月出東南。
J33nB283_p0399c15║石青新題額，本是白雲菴，修竹生新筍，補衲雲㲯毿。煙飛
J33nB283_p0399c16║接遠岫，猿飲下深潭，薄暮西山日，返照射東南。
J33nB283_p0399c17║寒山多幽奇，登者皆恒懾。月照水澄澄，風吹草獵獵。凋梅
J33nB283_p0399c18║雪作花，杌木雲充葉。觸雨轉仙靈，非晴不可涉。
J33nB283_p0399c19║城郭多是非，林泉無畏懾。遊魚不識網，仁獸那知獵。日出
J33nB283_p0399c20║平地雲，風吹滿山葉。長憐巖徑幽，杖屨歇復涉。
J33nB283_p0399c21║塵世幾多苦，輪回尤可懾。花開三月春，雪山九冬獵。杉樹
J33nB283_p0399c22║影扶疏，井梧秋落葉。茫茫大塊中，一事無交涉。
J33nB283_p0399c23║以我棲遲處，幽深難可論。無風藤自動，不霧竹長昏。澗水
J33nB283_p0399c24║緣誰咽，山雲忽自屯。午時菴內坐，始覺日頭暾。
J33nB283_p0399c25║山居無可說，世事不須論。栗色衣遮冷，松明火照昏。青黃
J33nB283_p0399c26║林葉變，黑白野雲屯。半夜千峰頂，開窗日已暾。
J33nB283_p0399c27║抱道居巖穴，默默絕講論。青霞沾紅葉，白月起黃昏。樹鳥
J33nB283_p0399c28║啾啾宿，峰雲黯黯屯。冬來新補衲，曝背向朝暾。
J33nB283_p0399c29║有樂且須樂，時哉不可失。雖云一百年，豈滿三萬日。寄世
J33nB283_p0399c30║是須臾，論錢莫啾唧。孝經末後篇，委曲陳情畢。
J33nB283_p0400a01║先師有遺訓，守之不可失。勿云滅度久，常存平居日。山鳥
J33nB283_p0400a02║啼空空，野鼠叫唧唧。言是行乃非，苦輪何由畢。
J33nB283_p0400a03║既死不有生，生時死已失。一死與一生，輪回無了日。裘馬
J33nB283_p0400a04║歸他人，階蟲空唧唧。三皇到今來，誰能得終畢。
J33nB283_p0400a05║憶惜過逢處，人閒逐勝遊。樂山登萬仞，愛水汎千舟。送客
J33nB283_p0400a06║琵琶谷，攜琴鸚鵡洲。焉知松樹下，抱膝冷颼颼。
J33nB283_p0400a07║不覺成遺老，猶能話舊遊。千人同一帳，萬里只孤舟。北過
J33nB283_p0400a08║黃龍塞，南登白鷺洲。頻遭風雪苦，耳畔尚颼颼。
J33nB283_p0400a09║無朋來嶺下，有杖每從遊。樹樹聞啼狖，村村見客舟。談玄
J33nB283_p0400a10║列怪石，洗缽下芳洲。管甚衣裳薄，秋風來颼颼。
J33nB283_p0400a11║報汝修道者，進求虛勞神。人有精靈物，無字復無文。呼時
J33nB283_p0400a12║歷歷應，隱處不居存。叮嚀善保護，勿令有點痕。
J33nB283_p0400a13║聰明長不昧，隱見果何神。似谷呼成響，如波疊作文。聖凡
J33nB283_p0400a14║形盡壞，今古理常存。若向言中覓，徒添鏡上痕。
J33nB283_p0400a15║我窮了義旨，別是一精神。似有又非有，臨文不涉文。用去
J33nB283_p0400a16║沒漸次，把來元非存。百尺深潭裏，月映總無痕。
J33nB283_p0400a17║去年春鳥鳴，此時思弟兄。今年秋菊爛，此時思發生。緣水
J33nB283_p0400a18║千場咽，黃雲四面平。哀哉百年內，腸斷憶咸京。
J33nB283_p0400a19║拾得寒山弟，寒山拾得兄。從來無住處，借問甚時生。寒暑
J33nB283_p0400a20║隨緣過，乾坤似掌平。何人知此意，步步蹋瑤京。
J33nB283_p0400a21║小者元似弟，大者總如兄。都來同我住，分別實不生。嶮巇
J33nB283_p0400a22║山下道，履之坦然平。此中好托足，何必上玉京。
J33nB283_p0400a23║自樂平生道，煙蘿石洞閒。野情多放曠，長伴白雲閒。有路
J33nB283_p0400a24║不通世，無心孰可攀。石床孤夜坐，圓月上寒山。
J33nB283_p0400a25║青松千萬樹，白屋兩三閒，在世人人冗，為僧日日閒。貪心
J33nB283_p0400a26║多苦惱，俗事莫追攀，幸可供齋缽，秋來芋滿山。
J33nB283_p0400a27║茆草尖頭屋，幽人住此閒。恬神惟無慮，適意在清閒。儕朋
J33nB283_p0400a28║雖往復，一事了無攀。報汝雲水客，無心是寒山。
J33nB283_p0400a29║時人尋雲路，雲路杳無蹤。山高多嶮峻，澗闊少玲瓏。碧嶂
J33nB283_p0400a30║前兼後，白雲西復東。欲知雲路處，雲路在虛空。
J33nB283_p0400b01║欲與雲為伴，雲多不定蹤。擬將山作侶，山亦少玲瓏。只是
J33nB283_p0400b02║形兼影，相隨西又東。何須求富貴，富貴盡成空。
J33nB283_p0400b03║汝欲尋鳥道，鳥道隔雲蹤。迢迢深壑裏，望之還玲瓏。既不
J33nB283_p0400b04║在南北，何以在西東。揭開塵翳境，方知含碧空。
J33nB283_p0400b05║凡讀我詩者，心中須護淨。慳貪繼日廉，諂曲登時正。驅除
J33nB283_p0400b06║遣惡業，歸依受真性。今日得佛身，急急如律令。
J33nB283_p0400b07║身將枯木同，心與蓮華淨。萬善無異途，千邪皆稟正。不離
J33nB283_p0400b08║文字相，不即真如性。浩浩天地閒，咸遵法王令。
J33nB283_p0400b09║不起憎愛心，何須隨染淨。攀緣定入邪，冥理即歸正。當現
J33nB283_p0400b10║修羅身，還同大覺性。纔有纖毫情，快提莫邪令。
J33nB283_p0400b11║俊傑馬上郎，揮鞭指綠楊。謂言無死日，終不作梯航。四運
J33nB283_p0400b12║花自好，一朝成萎黃。醍醐與石蜜，至死不能嘗。
J33nB283_p0400b13║誰家遊冶郎，白馬繫垂楊。卻引如花妓，同登載酒航。春風
J33nB283_p0400b14║弄水碧，落日映山黃。忽掩泉臺路，珍羞不得嘗。
J33nB283_p0400b15║少年遊俠郎，走馬向堤楊。朝過瓊花觀，暮上大湖航。只說
J33nB283_p0400b16║春芳好，安知秋草黃。須臾既已矣，美酒不能嘗。
J33nB283_p0400b17║一為書劍客，三遇聖明君。東守文不賞，西征武不勳。學文
J33nB283_p0400b18║兼學武，學武兼學文。今日既老矣，餘生不足云。
J33nB283_p0400b19║磊落夔龍士，聰明堯舜君。黃扉論大道，紫塞樹奇勳。食肉
J33nB283_p0400b20║封侯骨，經天緯地文。北邙山下路，到此漫云云。
J33nB283_p0400b21║六合真傳舍，三皇上世君。無為海嶽靜，有道爵高勳。讓國
J33nB283_p0400b22║真堯德，儀刑實周文。南征與北戰，後來不堪云。
J33nB283_p0400b23║莊子說送死，天地為棺槨。吾歸此有時，唯須一幡箔。死將
J33nB283_p0400b24║餧青蠅，弔不勞白鶴。餓著首陽山，生廉死亦樂。
J33nB283_p0400b25║天下白玉棺，人成黃金槨。送終無貴賤，未可笑織箔。不死
J33nB283_p0400b26║丁令威，千年化為鶴。莊生喻髑髏，何用南面樂。
J33nB283_p0400b27║雙樹焚金棺，隻履薶空槨。此事雖殊途，止隔一筠箔。不貴
J33nB283_p0400b28║赤水珠，焉知支遁鶴。多少委塵泥，未肯求安樂。
J33nB283_p0400b29║天生百尺樹，翦作長條木。可惜棟梁材，拋之在幽谷。年多
J33nB283_p0400b30║心尚勁，日久皮漸禿。識者取將來，猶堪拄馬屋。
J33nB283_p0400c01║何處好園林，此中多樹木。擎天要一柱，匠者入空谷。歲久
J33nB283_p0400c02║霜霰繁，根深枝葉禿。棄之不肯收，無以成我屋。
J33nB283_p0400c03║憫此蛇戀窟，忻彼鶴棲木。所以去嬌華，往來雲外谷。河水
J33nB283_p0400c04║淺復清，又見樹枝禿。我見哲人為，不肯事金屋。
J33nB283_p0400c05║玉堂掛珠簾，中有嬋娟子。其貌勝神仙，容華若桃李。東家
J33nB283_p0400c06║春霧生，西舍秋風起。更過三十年，還成甘蔗滓。
J33nB283_p0400c07║翩翩馬上郎，借問誰家子。賤妾有高樓，須君駐行李。雞鳴
J33nB283_p0400c08║北斗斜，鴉噪東方起。君意終別離，妾身在泥滓。
J33nB283_p0400c09║可悲遊俠兒，還嘆繁華子。斯須骨沈沙，冷落路旁李。孤魂
J33nB283_p0400c10║叫白日，薄暮凄風起。誰坐痛昔人，新故總泥滓。
J33nB283_p0400c11║父母讀經多，田園不羨他。婦搖機軋軋，兒弄口㗻㗻。拍手
J33nB283_p0400c12║催花舞，搘頤聽鳥歌。誰當來嘆賞，樵客屢經過。
J33nB283_p0400c13║田舍苦無多，荒來亦任他。草深蟲唧唧，林密鳥㗻㗻。野老
J33nB283_p0400c14║攜壺至，山童拍手歌。幽棲自可樂，百歲等閒過。
J33nB283_p0400c15║歲月苦不多，南田又屬他。青雲空冉冉，黃口時㗻㗻。自我
J33nB283_p0400c16║居寒山，山下有樵歌。更與白雲契，金紫莫能過。
J33nB283_p0400c17║四時無止息，年去又年來。萬物有代謝，九天無朽摧。東明
J33nB283_p0400c18║又西暗，花落復花開。唯有黃泉客，冥冥去不回。
J33nB283_p0400c19║春秋更代謝，暑往即寒來。一雨野花落，多風林木摧。方看
J33nB283_p0400c20║朝霧擁，欻見暮雲開。少小顏如玉，而今喚得回。
J33nB283_p0400c21║視彼琪樹鳥，朝去暮還來。歎息居高位，焉能保不摧。哲人
J33nB283_p0400c22║知利害，蓬門常不開。耽此青雲谷，歲歲可排回。
J33nB283_p0400c23║手筆太縱橫，身材極魁偉。生為有限身，死作無名鬼。自古
J33nB283_p0400c24║如此多，君今爭奈何。可來白雲裏，教你紫芝歌。
J33nB283_p0400c25║堂堂七尺軀，所學尤奇偉。每著古衣冠，不怕閒神鬼。達少
J33nB283_p0400c26║窮困多，有材如命何。將琴換美酒，痛飲且高歌。
J33nB283_p0400c27║杞梓棟梁材，千尺果俊偉，今人不及木，鹿鹿終為鬼。學佛
J33nB283_p0400c28║利常多，不來奈若何？寒山清淨所，亭午一放歌。
J33nB283_p0400c29║有一餐霞子，其居諱俗遊。論時實蕭爽，在夏亦如秋。幽澗
J33nB283_p0400c30║常瀝瀝，高松風颼颼。其中半日坐，忘卻百年愁。
J33nB283_p0401a01║山林有何好，每愛此中遊。江月白如晝，海風涼似秋。柴門
J33nB283_p0401a02║向悄悄，樹葉風颼颼。寄語貂蟬客，可來消汝愁。
J33nB283_p0401a03║臨溪觀魚躍，登山狎鹿遊。熱焰終不到，涼如九月秋。林深
J33nB283_p0401a04║煙漠漠，夜靜風颼颼。東巖與西壁，歲歲不知愁。
J33nB283_p0401a05║快搒三翼舟，善乘千里馬。莫能造我家，謂言最幽野。巖穴
J33nB283_p0401a06║深嶂中，雲雷竟日下。自非孔丘公，無能相救者。
J33nB283_p0401a07║自從開闢來，此地無車馬。而有聖道場，深山連曠野。人生
J33nB283_p0401a08║百年間，日照四天下。誰是金石姿，常存不亡者。
J33nB283_p0401a09║天地如一舟，物象如一馬。達此空王理，高歌遊曠野。東峰
J33nB283_p0401a10║日自昇，西巖雲自下。寄語山外翁，我是清閒者。
J33nB283_p0401a11║少年何所愁，愁見鬢毛白。白更何所愁，愁見日逼迫。移向
J33nB283_p0401a12║東岱居，配守北邙宅。何忍出此言，此言傷老客。
J33nB283_p0401a13║遙見川上花，朱朱兼白白。開落不暫停，寒暑相催迫。宿草
J33nB283_p0401a14║生故墳，垂楊映新宅。新宅能幾時，百年如過客。
J33nB283_p0401a15║纔是少年郎，忽見雙鬢白。鬢白猶易可，悲哉猛火迫。主人
J33nB283_p0401a16║生恐怖，魔子耗家宅。暑往復寒來，伶俜長作客。
J33nB283_p0401a17║智者君拋我，愚者我拋君。非愚亦非智，從此繼相聞。入夜
J33nB283_p0401a18║歌明月，侵晨舞白雲。焉能住口手，端坐鬢紛紛。
J33nB283_p0401a19║堆錢向百屋，我固不如君。一道清虛理，知君亦不聞。下方
J33nB283_p0401a20║陰有雪，絕頂晝無雲。未息塵勞苦，誰儂為解紛。
J33nB283_p0401a21║我道我無我，君言君自君。渾渾如相似，終須落見聞。倚杖
J33nB283_p0401a22║視芳草，舉頭望漢雲。上下誰受點，何物可紛紛。
J33nB283_p0401a23║兩龜乘犢車，驀出路頭戲。一蠆從傍來，苦死欲求寄。不載
J33nB283_p0401a24║爽人情，始載被沈累。彈指不可論，行恩卻遭刺。
J33nB283_p0401a25║道傍多大樹，樹下群兒戲。上有一蟬鳴，不知身是寄。螳螂
J33nB283_p0401a26║來捕之，未免黃雀累。黃雀被彈射，哀哉作詩刺。
J33nB283_p0401a27║高堂集眾賓，乃是童兒戲。可笑須眉人，卻堅火宅寄。已無
J33nB283_p0401a28║般若明，返有家私累。倏忽冥符催，業風鋩如刺。
J33nB283_p0401a29║東家一老婆，富來三五年。昔日貧於我，今笑我無錢。渠笑
J33nB283_p0401a30║我在後，我笑渠在前。相笑儻不止，東邊復西邊。
J33nB283_p0401b01║富謂無貧日，貧思有富年。由來人作鬼，枉用紙為錢。白骨
J33nB283_p0401b02║深泥下，青苔古墓前。虛空猶可料，生死莫知邊。
J33nB283_p0401b03║富家夜如日，貧者日如年。高樓歌艷曲，低屋恨無錢。貧兒
J33nB283_p0401b04║死在後，富兒死在前。貧富一堆土，寂寂白蒿邊。
J33nB283_p0401b05║慣居幽隱處，𠆦向國清中。時訪豐干老，仍來看拾公。獨回
J33nB283_p0401b06║上寒巖，無人話合同。尋究無源水，源窮水不窮。
J33nB283_p0401b07║天台國清寺，古木亂泉中。此地橫千嶂，何人識二公。雲形
J33nB283_p0401b08║旦暮改，石色古今同。須信這箇意，推尋無有窮。
J33nB283_p0401b09║古木幽深處，國清寺在中。執爨兩比丘，一朝來丘公。諾諾
J33nB283_p0401b10║無人識，歸去道不同。松門石上字，了了義無窮。
J33nB283_p0401b11║氐眼鄒公妻，邯鄲杜生母。二人同共老，一種好面首。昨日
J33nB283_p0401b12║會客場，惡衣排在後。只為著破裙，喫他殘䴺𪍣。
J33nB283_p0401b13║飛雉感故兒，掇蜂念前母。焉知采桑人，正恨飛蓬首。坎坷
J33nB283_p0401b14║一生中，崢嶸千載後。真金去砂礫，嘉饌輕䴺𪍣。
J33nB283_p0401b15║嬌女嫁貧夫，焉能事父母。只羨馬上郎，瞋喝復搔首。窮通
J33nB283_p0401b16║各有時，遭際止前後。歲寒若可操，且共食𪍴𪍣。
J33nB283_p0401b17║夫物有所用，用之各有宜。用之若失所，一缺復一虧。圓鑿
J33nB283_p0401b18║而方衲，悲哉空爾為。驊騮將捕鼠，不及跛貓兒。
J33nB283_p0401b19║虛心待萬物，無適而不宜。待物苟有心，紛然成與虧。千峰
J33nB283_p0401b20║若菡萏，孰是雕鎪為。將欲究根本，問取石女兒。
J33nB283_p0401b21║雲行必雨施，物各有所宜。日上光宜遠，月圓影定虧。陰陽
J33nB283_p0401b22║存變化，世事復何為。打殺活狗子，弄活死貓兒。
J33nB283_p0401b23║誰家長不死，死事舊來均。始憶八尺漢，俄成一聚塵。黃泉
J33nB283_p0401b24║無曉日，青草有時春。行到傷心處，松風愁殺人。
J33nB283_p0401b25║榮枯有定分，修短未常均。匕首生衽席，旄頭沒戰塵。清宮
J33nB283_p0401b26║不畏暑，陋巷豈知春。一去無回日，驪山殉葬人。
J33nB283_p0401b27║延促俱無定，智愚難可均。萬年方有望，一夕委灰塵。白水
J33nB283_p0401b28║還堪煮，青山依舊春。回首歌舞地，不見昔時人。
J33nB283_p0401b29║竟日長如醉，流年不暫停。薶著蓬蒿下，曉日何冥冥。骨肉
J33nB283_p0401b30║消散盡，魂魄幾凋零。遮莫咬鐵口，無因讀老經。
J33nB283_p0401c01║風輪轉烏兔，不得須臾停。作暮沉厚地，今晨出高冥。雪霜
J33nB283_p0401c02║有肅殺，蘭艾俱飄零。人命若朝露，勸君尋佛經。
J33nB283_p0401c03║狂風吹敗葉，一刻不留停。既已沉泥土，不能飛冥冥。蕭蕭
J33nB283_p0401c04║白日暮，玉露逐秋零。人死豈可再，何不註六經。
J33nB283_p0401c05║一向寒山坐，淹留三十年。昨來訪親友，大半入黃泉。漸滅
J33nB283_p0401c06║如殘燭，長流似逝川。今朝對孤影，不覺淚雙縣。
J33nB283_p0401c07║故人猶記面，相別未逾年。有恨成千古，無書達九泉。殯宮
J33nB283_p0401c08║新草木，華屋舊山川。不見高堂會，空悲畫像縣。
J33nB283_p0401c09║故鄉音信絕，悲歌是幾年。親友無相問，父老盡黃泉。里樹
J33nB283_p0401c10║已成荒，蒿萊竟滿川。感傷復感傷，空瞻白日縣。
J33nB283_p0401c11║垂柳暗如煙，飛花飄似霰。夫居離婦州，婦住思夫縣。各在
J33nB283_p0401c12║天一涯，何時復相見。寄語明月樓，莫貯雙飛燕。
J33nB283_p0401c13║昔往桃作花，今歸雨成霰。扁舟隔江海，數夢還鄉縣。逝水
J33nB283_p0401c14║去不回，故人難再見。欲留五色絲，一繫孤飛燕。
J33nB283_p0401c15║寒空望如煙，殘腊正飛霰。君居滄海洲，儂住桑田縣。滄海
J33nB283_p0401c16║與桑田，經年難一見。可憐明月樓，冷殺雙飛燕。
J33nB283_p0401c17║有酒相招飲，有肉相呼喫。黃泉前後人，少壯須努力。玉帶
J33nB283_p0401c18║暫時華，金釵非久飾。張翁與鄭婆，一去無消息。
J33nB283_p0401c19║前鬼擔屍來，後鬼欲奪喫，邀人證其虛，竟賴實語力。雖遭
J33nB283_p0401c20║後鬼噉，復因前鬼飾，思量我是誰？從此輪回息。
J33nB283_p0401c21║九地苦眾生，涎涕乃自喫，長長無厭期，終是勞筋力。可憐
J33nB283_p0401c22║此一輩，往往自莊飾，請墮人我山，無明當下息。
J33nB283_p0401c23║可憐好丈夫，身體極稜稜。春秋未三十，才藝百般能。金羇
J33nB283_p0401c24║逐俠客，玉饌集良朋。唯有一般惡，不傳無盡燈。
J33nB283_p0401c25║少年學弓劍，所向振威稜。碧海擒龍易，青山射虎能。長尋
J33nB283_p0401c26║花作伴，儘用酒為朋。一旦佳城閉，其誰見桼燈。
J33nB283_p0401c27║少年力亦壯，英風憺威稜。登壇容易事，破敵奪魁能。五湖
J33nB283_p0401c28║皆賓客，名花事良朋。功成枯萬骨，高堂自息燈。
J33nB283_p0401c29║桃花欲經夏，風月催不待，訪覓漢時人，能無一箇在？朝朝
J33nB283_p0401c30║花遷落，歲歲人移改，今日揚塵處，昔時為大海。
J33nB283_p0402a01║富貴何日來，留將少年待。少年忽復去，唯有白髮在。髮白
J33nB283_p0402a02║歸九泉，須臾陵谷改。方當未足心，欲吸無窮海。
J33nB283_p0402a03║富貴與功名，默默苦相待。倏忽風塵起，孰在孰不在。昨日
J33nB283_p0402a04║樹頭花，今朝顏色改。君當子細觀，指日變桑海。
J33nB283_p0402a05║我見東家女，年可十有八，西舍競來問，願姻夫妻佸。烹羊
J33nB283_p0402a06║煮眾命，聚頭作婬殺，含笑樂呵呵，啼哭受殃決。
J33nB283_p0402a07║七十白頭人，娶妻年二八。婚姻既失時，意氣何由佸。艷婦
J33nB283_p0402a08║不執刀，衰翁多被殺。夕陽在西山，好與兒女決。
J33nB283_p0402a09║世間幾般樣，不平亦七八。美玉碔砆偶，美妾浪子佸。煮魚
J33nB283_p0402a10║傷溼生，頓蛋豈非殺。最公毘沙王，咨爾當自決。
J33nB283_p0402a11║田舍多桑園，牛犢滿廄轍。肯信有因果，頑皮早晚裂。眼看
J33nB283_p0402a12║消磨盡，當頭各自活。紙褲瓦作褌，到頭凍餓殺。
J33nB283_p0402a13║慎勿登權門，權門有覆轍。李斯遭族夷，蘇秦就車裂。多結
J33nB283_p0402a14║他人冤，獨求自己活。小人不容誅，君子先去殺。
J33nB283_p0402a15║昔來已覆車，今來復蹈轍，手裏握金珠，難教愛網裂。瀟灑
J33nB283_p0402a16║任所為，居處隨生活，不信古公言，惟只恣婬殺。
J33nB283_p0402a17║極目兮長望，白雲四茫茫。鴟鴉飽腲腇，鸞鳳饑徬徨。駿馬
J33nB283_p0402a18║放石磧，蹇驢能至堂。天高不可問，鷦鷯在滄浪。
J33nB283_p0402a19║萬古一相望，山川何渺茫。撫心兮蹢躅，搔首兮徬徨。明月
J33nB283_p0402a20║混泥滓，伯勞棲畫堂。賢人不見用，自古涕淋浪。
J33nB283_p0402a21║成敗兩相倚，報理豈渺茫。得權忘恥辱，失路倍徬徨。龍蛇
J33nB283_p0402a22║歸林野，妖狐陞君堂。哲人多不爾，歌詠去滄浪。
J33nB283_p0402a23║若人逢鬼魅，第一莫驚懼。捺硬莫采渠，呼名自當去。燒香
J33nB283_p0402a24║請佛力，禮拜求僧助。蚊子叮鐵牛，無渠下觜處。
J33nB283_p0402a25║鬼是人所為，人正鬼亦懼。鬼若異於人，陰陽孰來去。明知
J33nB283_p0402a26║心自驚，卻喚佛相助。嗔喜在面門，何曾離當處。
J33nB283_p0402a27║靜坐被呼聲，神清無所懼。分明是此人，渠當自避去。智者
J33nB283_p0402a28║善卻之，焉用求人助。如雪在爐邊，理無得久處。
J33nB283_p0402a29║浩浩黃河水，東流長不息。悠悠不見清，人人壽有極。苟欲
J33nB283_p0402a30║乘白雲，曷由生羽翼。唯當鬢皤時，行住須努力。
J33nB283_p0402b01║寒暑去復來，未知何時息。常聞古老說，天地有終極。螻蟻
J33nB283_p0402b02║包一身，蠛蠓持兩翼。人身苟不妄，本具大神力。
J33nB283_p0402b03║兩丸急似箭，暮朝無停息。寄語五湖人，榮枯焉有極。啾啾
J33nB283_p0402b04║蚊子聲，纖纖著蟬翼。天地尚不仁，何不勤道力。
J33nB283_p0402b05║乘茲朽木船，採彼紝婆子。行至大海中，波濤復不止。唯齎
J33nB283_p0402b06║一宿糧，去岸三千里。煩惱從何生，愁哉緣苦起。
J33nB283_p0402b07║向上無爺孃，向下無妻子。自語還自歌，獨行又獨止。人人
J33nB283_p0402b08║我知識，處處吾鄉里。借問何以然，佛種從緣起。
J33nB283_p0402b09║方便呼為智，亦是假生子，須臾不相離，密密還共止。逢貴
J33nB283_p0402b10║在高堂，遇賤居貧里，雖然任偏圓，兩手托不起。
J33nB283_p0402b11║默默永無言，後生何所述。隱居在林藪，智境何由出。枯槁
J33nB283_p0402b12║非堅衛，風霜成夭疾。土牛耕石田，未有得稻日。
J33nB283_p0402b13║先聖既有作，後賢可無述。如磨古銅鏡，塵去光自出。一念
J33nB283_p0402b14║成佛人，飄風未為疾。現前不了悟，浮雲掩白日。
J33nB283_p0402b15║一自入寒巖，愛閒嬾著述。長攜生蒺藜，要打石兒出。柴童
J33nB283_p0402b16║歸去時，前峰雲飛疾。年年住中峰，舉手弄白日。
J33nB283_p0402b17║快哉混沌身，不飯復不尿。遭得誰鑽鑿，因之立九竅。朝朝
J33nB283_p0402b18║為衣食，歲歲愁租調。千箇爭一錢，聚頭亡命叫。
J33nB283_p0402b19║不見木傀儡，何常遺屎尿。高低逐線索，動靜因關竅。渠本
J33nB283_p0402b20║無愛憎，他來任嘲調。分明幕裏人，代作啾啾叫。
J33nB283_p0402b21║法身無污潔，道或在屎尿。渾渾一物無，何用鑿孔竅。心月
J33nB283_p0402b22║絕比倫，秋風吹古調。我觀琴瑟音，不及小蟲叫。
J33nB283_p0402b23║啼哭緣何事，淚如珠子顆。應當有別離，復是遭喪禍。所為
J33nB283_p0402b24║在貧窮，未能了因果。塚間擔死屍，六道不忻我。
J33nB283_p0402b25║渴時飲水漿，饑來吞飯顆。但貪生處樂，不究死時禍。先要
J33nB283_p0402b26║斷惡緣，次宜營善果。了然見法王，從此除人我。
J33nB283_p0402b27║古喻業如沙，莫犯如粟顆。生時既不作，死去無劇禍。死生
J33nB283_p0402b28║兩無拘，是人已證果。百累離諸身，何物執是我。
J33nB283_p0402b29║婦女慵經織，男夫嬾耨田，輕浮耽挾彈，趾蹝拈抹弦。凍骨
J33nB283_p0402b30║衣應急，充腸食在先，今誰念於汝，痛苦哭蒼天。
J33nB283_p0402c01║學道猶貪富，為僧好買田。利名忙似箭，生死急如絃。作福
J33nB283_p0402c02║居人後，隨邪在眾先。鑽頭入古井，仰面望青天。
J33nB283_p0402c03║勿耕無明地，慎種業海田。我心平如水，還教直似絃。勤道
J33nB283_p0402c04║休云後，行惠宜在先。若是無人我，不須慕四天。
J33nB283_p0402c05║不行真正道，隨邪號行婆。口慚神佛少，心懷嫉妒多。背後
J33nB283_p0402c06║噇魚肉，人前念佛陀。如此修身處，應難避奈何。
J33nB283_p0402c07║須知真極樂，不離此娑婆。水樹談玄久，山禽念佛多。參隨
J33nB283_p0402c08║假菩薩，蹉過活彌陀。欲步金蓮去，其如未徹何。
J33nB283_p0402c09║作詩搜枯腸，如何出娑婆。未若一心靜，天龍仰重多。閒行
J33nB283_p0402c10║千峰色，倦坐古坡陀。不起些些妄，業主奈爾何。
J33nB283_p0402c11║有漢姓傲慢，名貪字不廉。一身無所解，百事被他嫌。死惡
J33nB283_p0402c12║黃連苦，生憐白蜜甜。喫魚猶未止，食肉更無厭。
J33nB283_p0402c13║必以身心淨，當於口齒廉。空門魚肉臭，暗室鬼神嫌。稟戒
J33nB283_p0402c14║情無礙，餐蔬味自甜。為僧最可惡，飲酒夜厭厭。
J33nB283_p0402c15║我本生來靜，不貪亦不廉。常時無改變，友朋何生嫌。寥寥
J33nB283_p0402c16║真無我，何必石蜜甜。野菜與山果，餐之真無厭。
J33nB283_p0402c17║益者益其精，可名為有益。易者易其形，是名為有易。能益
J33nB283_p0402c18║復能易，當得上仙籍。無益復無易，終不免死厄。
J33nB283_p0402c19║本來無一物，必竟何損益？人壽有短長，虛空無移易。身遭
J33nB283_p0402c20║因果縛，名落生死籍。八萬大劫終，神仙叵逃厄。
J33nB283_p0402c21║木叉先聖心，與爾行有益。嚴身事作難，逐妄情多易。往往
J33nB283_p0402c22║入邪見，不能究典籍。須臾未肯休，陳年耽苦厄。
J33nB283_p0402c23║徒勞說三史，浪自看五經。洎老檢黃籍，依然注白丁。筮遭
J33nB283_p0402c24║迍蹇卦，生主虛危星。不及河邊樹，年年一度青。
J33nB283_p0402c25║有人尋佛教，凝坐誦禪經。不肯求諸己，徒勞識一丁。茫然
J33nB283_p0402c26║紙上語，默若霧中星。指出西來意，春山疊疊青。
J33nB283_p0402c27║俗士耽禮斗，禪僧改講經。肥甘乃充口，奈目不識丁。乞物
J33nB283_p0402c28║爭曉日，負歸帶夜星。一肩破衲衣，補黃又補青。
J33nB283_p0402c29║我今有一襦，非羅復非綺。借問作何色，不紅亦不紫。夏天
J33nB283_p0402c30║將作衫，冬天將作被。冬夏遞互用，長年只者是。
J33nB283_p0403a01║虛心絕嗜欲，實語無文綺，不學諸凡夫，誇張金與紫。真空
J33nB283_p0403a02║作床座，玅有為衣被，過去佛盡然，當來亦如是。
J33nB283_p0403a03║賴寒破衲衣，不用著羅綺。行歌春草青，日照秋山紫。累石
J33nB283_p0403a04║支藤床，燒松烘紙被。天晴眺諸峰，安樂長如是。
J33nB283_p0403a05║貪人好聚財，恰如梟愛子。子大而食母，財多還害己。散之
J33nB283_p0403a06║即福生，聚之即禍起。無財亦無禍，鼓翼青雲裏。
J33nB283_p0403a07║吾觀聚斂僧，不及盜家子。盜損己利他，僧損他利己。善惡
J33nB283_p0403a08║粲然分，吉凶從此起。蒼蠅案上立，心在糞堆裏。
J33nB283_p0403a09║要貪活雀兒，莫放金彈子。放彈不得雀，此雀益遠已。江河
J33nB283_p0403a10║滾滾流，波浪紛紛起。欲知至人為，不在巢窠裏。
J33nB283_p0403a11║去家一萬里，提劍擊匈奴。得利渠即死，失利汝即殂。渠命
J33nB283_p0403a12║既不惜，汝命有何辜。教汝百勝術，不貪為上謨。
J33nB283_p0403a13║寧為市義客，勿作守錢奴。錢散義即聚，財多身乃殂。黃金
J33nB283_p0403a14║難免死，白璧易招辜。無備行險道，其誰為爾謨。
J33nB283_p0403a15║侍燕夜未央，中使呼念奴。不知固封建，所以身先殂。華屋
J33nB283_p0403a16║空阿嬌，青天何太辜。白骨薶灰壤，千古失良謨。
J33nB283_p0403a17║惡趣甚茫茫，冥冥無日光。人間八百歲，未抵半宵長。此等
J33nB283_p0403a18║諸癡子，論情甚可傷。勸君求出離，認取法中王。
J33nB283_p0403a19║無始墮蒼茫，何由發智光。人間憂日短，地下恨時長。外道
J33nB283_p0403a20║癡尤甚，天魔獨自傷。直須收六國，處處奉君王。
J33nB283_p0403a21║情生智便隔，念淨指飛光。明暗終是一，何曾落短長。不逐
J33nB283_p0403a22║膏腴味，焉有損益傷。告汝諸佛子，須是悟心王。
J33nB283_p0403a23║天高高不窮，地厚厚無極。動物在其中，馮茲造化力。爭頭
J33nB283_p0403a24║覓飽暖，作計相噉食。因果都未詳，盲兒問乳色。
J33nB283_p0403a25║萬水朝東溟，眾星拱北極。悠悠天地間，畢竟承誰力。虎豹
J33nB283_p0403a26║能食人，魚蝦為人食。何常噉空虛，總不離形色。
J33nB283_p0403a27║天池與南溟，望之杳無極。鵬飛才九萬，尚借搏風力。誡汝
J33nB283_p0403a28║勿雜啖，純資禪悅食。可以得佛心，現出摩尼色。
J33nB283_p0403a29║天下幾種人，論時色數有。賈婆如許夫，黃老元無婦。衛氏
J33nB283_p0403a30║兒可憐，鍾家女極醜。渠若向西行，我便東邊走。
J33nB283_p0403b01║無時因有無，有處緣無有。日月成晦朔，陰陽配夫婦。非麤
J33nB283_p0403b02║不辯細，見好方知醜。地上瀉水銀，一任東西走。
J33nB283_p0403b03║窈窕絕世無，貞淑亦罕有。妒性尚不形，此姝真良婦。冰雪
J33nB283_p0403b04║在清操，安能隨妍醜。直路乃宜行，莫逐小門走。
J33nB283_p0403b05║賢士不貪婪，癡人好鑪冶。麥地占他家，竹園皆我者。努膊
J33nB283_p0403b06║覓錢財，切齒驅奴馬。須看郭門外，壘壘松樹下。
J33nB283_p0403b07║天地一鴻鑪，萬物付陶冶。同在橐籥中，孰為呼吸者。得鹿
J33nB283_p0403b08║反失鹿，失馬卻得馬。如看畫壁人，特地分高下。
J33nB283_p0403b09║萬象是何物，盈盈積大冶。朝菌與朱頂，誰是長生者。早晨
J33nB283_p0403b10║猶蕭爽，薄暮落湯蟹。骨肉難可保，何如盡放下。
J33nB283_p0403b11║有人把椿樹，喚作白旃檀。學道多沙數，幾箇得泥丸。棄金
J33nB283_p0403b12║卻擔草，謾他亦自謾。似聚沙一處，成團也大難。
J33nB283_p0403b13║財物聚必散，智人乃行檀，如將泥彈子，換彼黃金丸。寸草
J33nB283_p0403b14║不肯捨，凡夫甘自謾，使居輪王位，一切始更難。
J33nB283_p0403b15║白業誰能為，紅爐空著檀，沙若成玉飯，雪亦作金丸。鳥獸
J33nB283_p0403b16║尚知時，人將甘自謾，須臾能返照，成佛亦不難。
J33nB283_p0403b17║蒸沙擬作飯，臨渴始掘井。用力磨碌磚，那堪將作鏡。佛說
J33nB283_p0403b18║元平等，總有真如性。但自審思量，不用閒爭競。
J33nB283_p0403b19║作善如登梯，造惡如入井。持戒如守城，坐禪如磨鏡。千般
J33nB283_p0403b20║出心地，一等明佛性。聖者常自修，凡夫好爭競。
J33nB283_p0403b21║人空法亦空，是誰落在井。打破此疑關，高縣真如鏡。露柱
J33nB283_p0403b22║吐玄機，燈籠談佛性。向道本無無，何常有爭競。
J33nB283_p0403b23║欲識生死譬，且將冰水比。水結即成冰，冰消返成水。已死
J33nB283_p0403b24║必應生，出生還復死。冰水不相傷，生死還雙美。
J33nB283_p0403b25║心法自然真，世間無可比。乍同摩尼珠，又似清淨水。若但
J33nB283_p0403b26║著語言，何由出生死。百非俱勦絕，諸佛咸稱美。
J33nB283_p0403b27║我有滄海珠，光潔無可比。明明如走盤，汪汪沈秋水。照物
J33nB283_p0403b28║乃無窮，用之色不死。法王親手繫，窮子焉知美。
J33nB283_p0403b29║滿卷才子詩，溢壺聖人酒。行愛觀牛犢，坐不離左右。霜露
J33nB283_p0403b30║入茆簷，月華明戶牖。此時吸兩甌，吟詩兩三首。
J33nB283_p0403c01║不說無事禪，不飲無名酒。青山在吾左，流水在吾右。芳草
J33nB283_p0403c02║生滿庭，白雲飛入牖。從來只麼閒，倏忽成皓首。
J33nB283_p0403c03║若問山中事，苦茶頗勝酒。黃猿朝在南，青雀夕在右。我志
J33nB283_p0403c04║在冰雪，何曾陋甕牖。一生只是閒，倦來嬾搔首。
J33nB283_p0403c05║施家有兩兒，以藝干齊楚。文武各自備，託身為得所。孟公
J33nB283_p0403c06║問其術，我子親教汝。秦衛兩不成，失時成齟齬。
J33nB283_p0403c07║農夫勞四肢，久坐即酸楚。公子美梁肉，啖虀為失所。野人
J33nB283_p0403c08║樂深禪，蔬果吾愛汝。使各捐故習，未免相齟齬。
J33nB283_p0403c09║逐日爭名利，不知自苦楚。行之不得宜，處之又非所。是以
J33nB283_p0403c10║多悲酸，焉能救得汝。汝若如寒山，何處形齟齬。
J33nB283_p0403c11║或有衒行人，才藝過周孔。見罷頭兀兀，看時身侗侗。繩牽
J33nB283_p0403c12║未肯行，錐刺猶不動。恰似羊公鶴，可憐生懵懂。
J33nB283_p0403c13║羊祜五歲時，探環桑樹孔。前生明皎潔，後世直儱侗。儒者
J33nB283_p0403c14║或有疑，聞之心亦動。釋尊說因果，實為開懵懂。
J33nB283_p0403c15║青燈與黃卷，步步學周孔。忽然白髮生，此事猶儱侗。一朝
J33nB283_p0403c16║盍棺中，牽之不能動。何如台領客，平生只懵懂。
J33nB283_p0403c17║變化計無窮，生死竟不止。三途鳥雀身，五嶽魚龍已。世濁
J33nB283_p0403c18║作羺䍲，時清為騄駬。前回是富兒，今度成貧士。
J33nB283_p0403c19║車輪生四角，行客心未止。堯舜尚為名，巢由不忘己。龍中
J33nB283_p0403c20║多蝘蜓，馬外無騄駬。亂世奸邪人，太平雄俊士。
J33nB283_p0403c21║大道常坦平，誰行誰復止。帝皇世已還，秦漢時已已。如今
J33nB283_p0403c22║事正雜，雜意奔騄駬。不若齊放下，回首即真士。
J33nB283_p0403c23║書判全非弱，嫌身不得官。銓曹被拗折，洗垢覓瘡瘢。必也
J33nB283_p0403c24║關天命，今年更試看。盲兒射雀日，偶中亦非難。
J33nB283_p0403c25║世亂防邊將，時危納粟官。征夫多作鬼，戰馬得辭瘢。寵贈
J33nB283_p0403c26║真何用，名旌只好看。不因兵革苦，那識利名難。
J33nB283_p0403c27║旦為洛陽令，暮作諫言官。只欲得平治，蕩蕩去民瘢。城狐
J33nB283_p0403c28║才遯跡，社鼠遙相看。可歎昔人語，臣易為君難。
J33nB283_p0403c29║吁嗟濁濫處，羅剎共賢人。謂是荒流類，焉知道不親。狐假
J33nB283_p0403c30║獅子勢，詐妄卻稱真。鉛礦入鑪冶，方知金不精。
J33nB283_p0404a01║近日為僧者，皆非貧道人。枇杷樹子葉，認作馬家親。開口
J33nB283_p0404a02║說相似，到頭心不真。借衣誑檀越，正是野狐精。
J33nB283_p0404a03║一種野盤僧，談禪多媚人。言時都如佛，行去有疏親。打誑
J33nB283_p0404a04║機無似，胡纏事卻真。可憐晚近世，緇衣益成精。
J33nB283_p0404a05║大有饑寒客，生將獸魚疏。長存廟下石，時笑路邊隅。累日
J33nB283_p0404a06║空思飯，終冬不識襦。唯齎一束草，并帶五升麩。
J33nB283_p0404a07║孝廉逢世薄，交友為財疏。寂寂同孤影，煢煢守一隅。仰看
J33nB283_p0404a08║雲裏雁，誰贈雪中襦。縱得真金屑，緣貧化作麩。
J33nB283_p0404a09║古老亦有言，貧來親交疏。昔時居上院，今日守空隅。充饑
J33nB283_p0404a10║得藜藿，暖身著敝襦。莫羞炊脫粟，有時糴新麩。
J33nB283_p0404a11║浪造凌霄閣，虛登百尺樓。養生仍夭命，誘讀詎封侯。不用
J33nB283_p0404a12║從黃口，何須厭白頭。未能端似箭，且莫曲如鉤。
J33nB283_p0404a13║簇簇車馬地，重重歌舞樓。兒皆尚公主，女盡嫁王侯。一旦
J33nB283_p0404a14║長伸腳，頻呼不轉頭。寧知前去路，只有業交鉤。
J33nB283_p0404a15║才上凌煙閣，又登明月樓。此樂若長保，緇衣願封侯。且自
J33nB283_p0404a16║守瓶口，莫教盡白頭。萬事真一夢，徒弄釣詩鉤。
J33nB283_p0404a17║富貴親疏聚，只為多錢米。貧賤骨肉離，非關少兄弟。急須
J33nB283_p0404a18║歸去來，招賢闔未啟。浪行朱雀街，蹋破皮鞋底。
J33nB283_p0404a19║何以禦凶荒，黃金不如米。有米復有金，四海皆兄弟。世亂
J33nB283_p0404a20║風土薄，人貧盜心啟。姦諛九天上，正直深溝底。
J33nB283_p0404a21║須彌盧在海，視之如粒米。太空自如兄，芥子自如弟。和風
J33nB283_p0404a22║浩浩生，業戶從何啟。無端苦眾生，如石沈淵底。
J33nB283_p0404a23║新穀尚未熟，舊穀今已無。就貸一斗許，門外立踟躕。夫出
J33nB283_p0404a24║教問婦，婦出遣問夫。慳惜不救乏，財多為累愚。
J33nB283_p0404a25║谷響雖似有，電光忽然無。人生何異此，不得久踟躕。既旦
J33nB283_p0404a26║還復暮，如妻必對夫。千齡同一盡，未用相賢愚。
J33nB283_p0404a27║生時千般有，死去一物無。聚散如彈指，何必立踟躕。妻死
J33nB283_p0404a28║夫必葬，夫死婦嫁夫。青眼與白眼，相共看癡愚。
J33nB283_p0404a29║大有好笑事，略陳三五箇。張公富奢華，孟子貧轗軻。只取
J33nB283_p0404a30║侏儒飽，不憐方朔餓。巴歌唱者多，白雪無人和。
J33nB283_p0404b01║重義輕王侯，萬中無一箇。他人願安樂，自己甘轗軻。雖若
J33nB283_p0404b02║晉楚富，不如夷齊餓。呦呦鹿鳴篇，我唱君可和。
J33nB283_p0404b03║富貴如浮雲，知此有幾箇。跖蹻以壽終，顏回遭轗軻。既憐
J33nB283_p0404b04║楚漢爭，還思永嘉餓。不如山中人，新詩也懶和。
J33nB283_p0404b05║雍容美少年，博覽諸經史。盡號曰先生，皆稱為學士。未能
J33nB283_p0404b06║得官職，不解秉耒耜。冬披破布衫，盍是書誤己。
J33nB283_p0404b07║從小為近臣，未常讀經史。本非卿相才，翻傲文學士。折獄
J33nB283_p0404b08║不以書，耕田正無耜。欺民得財貨，財貨終害己。
J33nB283_p0404b09║聖人筆麟經，賞罰成一史。折檻本人心，不媿修文士。譬如
J33nB283_p0404b10║田家翁，三之以剡耜。拳拳無他為，去欲在克己。
J33nB283_p0404b11║昨日何悠悠，場中可憐許。上為桃李徑，下作蘭蓀渚。復有
J33nB283_p0404b12║綺羅人，舍中翠毛羽。相逢欲相喚，脈脈不能語。
J33nB283_p0404b13║歲歲送春歸，春歸定何許。芙蓉滿池沼，杜若生洲渚。衰鬢
J33nB283_p0404b14║忽驚秋，飛光如插羽。欲求身後名，箇是閒言語。
J33nB283_p0404b15║把手並耳言，點首兩相許。邀賞芙蕖花，傾桮芳草渚。赤搖
J33nB283_p0404b16║鶴頂朱，采動鴛鴦羽。興罷即歸來，獨坐深無語。
J33nB283_p0404b17║之子何遑遑，卜居須自審。南方瘴癘多，北地風霜甚。荒陬
J33nB283_p0404b18║不可居，毒川難可飲。魂兮歸去來，食我家園葚。
J33nB283_p0404b19║成佛非外求，勸君當內審。從初放逸生，積久昏迷甚。木葉
J33nB283_p0404b20║衣可穿，茆端酒莫飲。道眼若未明，報作檀家葚。
J33nB283_p0404b21║言乃禍之端，發之要先審。上世人心淳，今時薄俗甚。榮華
J33nB283_p0404b22║實爾為，清澗終吾飲。更有一般趣，陌上多桑葚。
J33nB283_p0404b23║人生不滿百，常懷千載憂，自身病始可，又為子孫愁。下視
J33nB283_p0404b24║禾根土，上看桑樹頭，秤槌落東海，到底始知休。
J33nB283_p0404b25║總為無錢悶，錢多始是憂。積來常恐盜，散去又添愁。護己
J33nB283_p0404b26║蛇蟠窟，嫌人鱉縮頭。未言他世苦，已覺此生休。
J33nB283_p0404b27║錦衣與輕裘，樂事有何憂。忽被群盜竊，怫然一夜愁。妻兒
J33nB283_p0404b28║共相怨，無語只垂頭。物散人已矣，高堂一時休。
J33nB283_p0404b29║有樹先林生，計年逾一倍。根遭陵谷變，葉被風霜改。咸笑
J33nB283_p0404b30║外凋零，不憐內文彩。皮膚脫落盡，唯有真實在。
J33nB283_p0404c01║山中好畬田，種一收十倍。地主既不常，耕夫亦頻改。泥沙
J33nB283_p0404c02║得潤澤，粟菽生光采。秋刈春復然，青山鎮常在。
J33nB283_p0404c03║百城羅綺帛，一倍與多倍。究竟是虛事，癡人無更改。假借
J33nB283_p0404c04║作己物，外面虛光采。有時拋四大，獨有業果在。
J33nB283_p0404c05║有人畏白首，不肯捨朱紱。採藥空求仙，根苗亂挑掘。數年
J33nB283_p0404c06║無效驗，癡意瞋怫鬱。獵師披袈裟，元非汝使物。
J33nB283_p0404c07║死後書銘旌，棺中具印紱。多將異寶薶，未免偷兒掘。數者
J33nB283_p0404c08║何冥冥，思之轉鬱鬱。勸君營葬時，莫貯珍奇物。
J33nB283_p0404c09║降尊與就卑，懷璽更藏紱。手把利名鋤，轉向長安掘。年衰
J33nB283_p0404c10║氣力微，性昏情亦鬱。南無釋迦文，失汝衣中物。
J33nB283_p0404c11║一自遯寒山，養命餐山果。平生何所憂，此世隨緣過。日月
J33nB283_p0404c12║如逝川，光陰石中火。任你天地移，我暢巖中坐。
J33nB283_p0404c13║只管徇塵緣，何由成道果。朱顏暗裏消，白日忙中過。古聖
J33nB283_p0404c14║傳藥方，教君免貪火。將求安心法，且去面壁坐。
J33nB283_p0404c15║一子肯回光，六子齊登果。森羅眼裏栽，如日中天過。無事
J33nB283_p0404c16║只高眠，懶敲石中火。夜半白月來，莫去炭裏坐。
J33nB283_p0404c17║我見世間人，茫茫走路塵。不知此中事，將何為去津。榮華
J33nB283_p0404c18║能幾日，眷屬片時親。縱有千斤金，不如林下貧。
J33nB283_p0404c19║大我須忘我，居塵莫染塵。有心皆作佛，無路不通津。語默
J33nB283_p0404c20║空為座，行藏道是親。吾非憎濁富，性本愛清貧。
J33nB283_p0404c21║明珠乃瑩然，五色絕纖塵。能破千年暗，良為末世津。用之
J33nB283_p0404c22║隨所見，從來沒疏親。報汝參玄客，切忌莫憂貧。
J33nB283_p0404c23║吁嗟貧復病，為人絕友親。甕裏長無飯，甑中屢生塵。蓬菴
J33nB283_p0404c24║不免雨，漏榻劣容身。莫怪今憔悴，多愁定損人。
J33nB283_p0404c25║弟兄同造論，無著與天親。不料千年後，空堆一屋塵。寂寥
J33nB283_p0404c26║師子吼，孤負比丘身。末世誰弘法，靈山見佛人。
J33nB283_p0404c27║曾聞古老語，諸佛非我親。如鏡能鑄像，鏡破無一塵。流鶯
J33nB283_p0404c28║乃實相，瓦礫盡勝身。此理從何得，捉得本來人。
J33nB283_p0404c29║秉志不可卷，須知我匪席。浪造山林中，獨臥盤陀石。辯士
J33nB283_p0404c30║來勸余，速令受金璧。鑿牆植蓬蒿，若此非有益。
J33nB283_p0405a01║三四十年前，吾家大叢席。僧如無心雲，坐若不轉石。今日
J33nB283_p0405a02║多閉戶，貪夫乃懷璧。將來知興亡，現在識損益。
J33nB283_p0405a03║見人樹宗風，便來入叢席。意如離岫雲，心不似金石。且去
J33nB283_p0405a04║打街坊，又來倚牆壁。自己一塊園，荒涼復何益。
J33nB283_p0405a05║精神殊爽爽，形貌極堂堂。能射穿七扎，讀書覽五行。經眠
J33nB283_p0405a06║虎頭枕，昔坐象牙床。若無阿堵物，不啻冷如霜。
J33nB283_p0405a07║車馬填前巷，笙歌咽後堂。弟兄俱在座，兒女儼成行。稱意
J33nB283_p0405a08║錢堆屋，排頭笏滿床。黃金難贖命，碧樹不禁霜。
J33nB283_p0405a09║糟粕終不忘，千金共畫堂。有琴彈一曲，有紙書兩行。適口
J33nB283_p0405a10║芋羔美，安眠象筍床。無常漸漸逼，教君髮如霜。
J33nB283_p0405a11║有身與無身，是我復非我。如此審思量，遷延倚巖坐。足閒
J33nB283_p0405a12║青草生，頂上紅塵墮。已見俗中人，靈床施酒果。
J33nB283_p0405a13║在昔有幽人，自言吾喪我。我今亦喪吾，隱几軒中坐。雲散
J33nB283_p0405a14║碧天高，風來黃葉墮。冷然水一桮，旋摘枝頭果。
J33nB283_p0405a15║生來我無真，死去真無我。空自起悲傷，累他深夜坐。眉頭
J33nB283_p0405a16║不散愁，眼淚從空墮。自此相決絕，冥中酬苦果。
J33nB283_p0405a17║讀書豈免死，讀書豈免貧。何似好識字，識字勝他人。丈夫
J33nB283_p0405a18║不識字，無處可安身。黃連搵蒜醬，忘計是苦辛。
J33nB283_p0405a19║箇箇貪生富，家家怕死貧。偏盲識字眼，不喜讀書人。玉帛
J33nB283_p0405a20║能招禍，文章好飾身。然臍郿塢日，何止一酸辛。
J33nB283_p0405a21║金珠有未富，產業無未貧。廉士甘恬靜，貪兒終謾人。狐涎
J33nB283_p0405a22║不離口，穢滓耽一身。有時閉冥途，長歲受酸辛。
J33nB283_p0405a23║昨日遊峰頂，下窺千尺崖。臨危一株樹，風擺兩枝開。雨漂
J33nB283_p0405a24║即零落，日曬作塵埃。嗟見此茂秀，今為一聚灰。
J33nB283_p0405a25║形山中有寶，識海外無崖。此日能詳審，迷雲盡豁開。一塵
J33nB283_p0405a26║收大地，六趣滅非埃。化彼同成佛，如將麥種灰。
J33nB283_p0405a27║下有千尺樹，上有萬仞崖。崖高不可即，樹古花仍開。水清
J33nB283_p0405a28║有錦鯉，山靜無飛埃。若欲同住者，須教冷如灰。
J33nB283_p0405a29║我聞天台山，山中有琪樹。永言欲攀上，莫繞石橋路。緣此
J33nB283_p0405a30║生悲嘆，幸居將己慕。今日觀鏡中，颯颯鬢垂素。
J33nB283_p0405b01║是身如浮雲，又比臨崖樹。雲散歸虛空，樹摧橫道路。死生
J33nB283_p0405b02║達其源，聲色非所慕。學道貴從師，師資傳有素。
J33nB283_p0405b03║無事閒遊山，身疲但倚樹。樹猿不怕人，下樹尋頭路。飲水
J33nB283_p0405b04║向谿邊，攀藤如有慕。野李在路傍，花開朵朵素。
J33nB283_p0405b05║徒閉蓬門坐，頻經歲月遷。唯聞人作鬼，不見鶴成仙。念此
J33nB283_p0405b06║那堪說，隨緣須自憐。回看郊郭外，古墓犁為田。
J33nB283_p0405b07║不見虛空壞，徒傷岸谷遷。有情皆肉段，無漏乃金仙。省去
J33nB283_p0405b08║終由己，迷來實可憐。但令心作佛，何慮海為田。
J33nB283_p0405b09║昨見秋入樹，今見樹葉遷。所以感我意，一意學金仙。已能
J33nB283_p0405b10║絕喜怒，不用阿爺憐。但盡凡情累，即是祖翁田。
J33nB283_p0405b11║自見天台頂，孤高出眾群。風搖松竹韻，月現海潮頻。下望
J33nB283_p0405b12║青山際，談玄有白雲。野情便山水，本志慕道倫。
J33nB283_p0405b13║獨推華頂秀，難與眾峰群，遁跡潛心處，登高縱目頻。青谿
J33nB283_p0405b14║飛白鳥，碧落卷丹雲，不慕寒山子，其誰作隱倫？
J33nB283_p0405b15║卻羨蓮花麗，不與俗花群。香從天際落，采動日邊頻。朵朵
J33nB283_p0405b16║生春影，葉葉如細雲。千年開一次，旱地不同倫。
J33nB283_p0405b17║何以長惆悵，人生似朝菌。那堪數十年，新舊凋零盡。以此
J33nB283_p0405b18║思自哀，哀情不可忍。奈何當奈何，脫體歸山隱。
J33nB283_p0405b19║其下有積蛇，是中饒毒菌。啜羹必致死，染指無不盡。瞋障
J33nB283_p0405b20║亦復然，所以修慈忍。但取懷抱空，何妨市廛隱。
J33nB283_p0405b21║朝為煙上蠓，暮作樹頭菌，遷移自不常，塵沙數難盡。若能
J33nB283_p0405b22║放得下，大事得堪任，林間與市廛，處處隨爾隱。
J33nB283_p0405b23║寒山棲隱處，絕得雜人過，時逢林內鳥，相共唱山歌。瑞草
J33nB283_p0405b24║聯谿谷，老松枕嵯峨，可觀無事客，憩歇在巖阿。
J33nB283_p0405b25║輪蹄俱不到，猿鶴自相過。每聽樵夫唱，時逢牧豎歌。山根
J33nB283_p0405b26║雲漫漫，洞口石峨峨。一片莓苔地，青松繞四阿。
J33nB283_p0405b27║紅塵飛不到，皓月常相過。遣興書小偈，消閒謳吳歌。山清
J33nB283_p0405b28║水亦秀，路險峰高峨。往來成蹤跡，歸去白雲阿。
J33nB283_p0405b29║迴聳霄漢外，雲裏路岧嶢。瀑布千丈流，如鋪練一條。下有
J33nB283_p0405b30║棲心窟，橫安定命橋。雄雄鎮世界，天台名獨超。
J33nB283_p0405c01║天台山最高，遠望勢岧嶢。葉吐千千樹，花開萬萬條。黃金
J33nB283_p0405c02║堆作寺，白玉削為橋。不假神通力，凡夫豈易超。
J33nB283_p0405c03║天台有縣巖，崒嵂復岧嶢。青猿行抱子，松枝垂挂條。自住
J33nB283_p0405c04║國清寺，無人度石橋。此橋如得過，安知不頓超。
J33nB283_p0405c05║洛陽多女兒，春日逞華麗。共折路邊花，各持插高髻。髻高
J33nB283_p0405c06║花匼匝，人見皆睥睨。別求摻摻憐，將歸見夫婿。
J33nB283_p0405c07║荒郊枯髑髏，舊日如花麗。對鏡寫蛾眉，教人梳鳳髻。嬌歌
J33nB283_p0405c08║及艷舞，側立兼傍睨。一去不復還，冥冥泣其婿。
J33nB283_p0405c09║洛陽城東門，春遊多秀麗。鉛粉映衣裳，名花著寶髻。巾角
J33nB283_p0405c10║素手牽，得無人睥睨。一朝薶蒿萊，笑殺覓快婿。
J33nB283_p0405c11║平野水寬闊，丹丘連四明。仙都最高秀，群峰聳翠屏。遠遠
J33nB283_p0405c12║望何極，矹矹勢相迎。獨標海隅外，處處播嘉名。
J33nB283_p0405c13║山高數千仞，夜半日輪明。嵂崒含雲氣，玲瓏列畫屏。林華
J33nB283_p0405c14║開又落，谷鳥送還迎。久不至城市，無人識姓名。
J33nB283_p0405c15║縣巖有遺偈，字畫甚分明。沾雲墨氣淡，望之如畫屏。巖下
J33nB283_p0405c16║有老僧，客來不相迎。此山住已老，無人知姓名。
J33nB283_p0405c17║盤陀石上坐，谿澗冷凄凄。靜玩偏嘉麗，虛巖蒙霧迷。怡然
J33nB283_p0405c18║憩歇處，日斜樹影低。我自觀心地，蓮花出淤泥。
J33nB283_p0405c19║深林人膽慄，絕澗水聲凄。桂樹山中滿，桃花洞裏迷。靜聞
J33nB283_p0405c20║鐘遠近，閒望月高低。不覺成華髮，何煩降紫泥。
J33nB283_p0405c21║草密人行少，樹稠風自凄。一片雲橫谷，千峰鳥道迷。如削
J33nB283_p0405c22║形勢險，忽爾雲高低。獨有華頂上，葉落成錦泥。
J33nB283_p0405c23║世有聰明士，救苦探幽文。三端自孤立，六藝越諸君。神氣
J33nB283_p0405c24║卓然異，精采超眾群。不識箇中意，逐境亂紛紛。
J33nB283_p0405c25║有客高當世，潛心學綴文。廟堂思輔主，巖谷比徵君。議論
J33nB283_p0405c26║才無盡，吟哦句不群。惜哉輕佛法，口業太紛紛。
J33nB283_p0405c27║盍世真奇士，能武又能文。一埽八荒靜，還相上國君。揮毫
J33nB283_p0405c28║成四六，位高難與群。一夕氣不來，便見亂紛紛。
J33nB283_p0405c29║箇是何措大，時來省南院。年可三十餘，曾經四五選。囊裏
J33nB283_p0405c30║無青蚨，篋中有黃卷。行到食店前，不敢暫回面。
J33nB283_p0406a01║鮮衣美少年，飽食閒庭院。父母使讀書，朝廷待開選。裝囊
J33nB283_p0406a02║千餘金，述作滿一卷。準擬買試官，攙先求字面。
J33nB283_p0406a03║少年學既優，可以入貢院。青錢方以中，來日謁銓選。滿意
J33nB283_p0406a04║在三公，著作成萬卷。如斯做出頭，喜色常在面。
J33nB283_p0406a05║老翁娶少婦，髮白婦不耐。老婆嫁少夫，面黃夫不愛。老翁
J33nB283_p0406a06║娶老婆，一一無棄背。少婦嫁少夫，兩兩相憐態。
J33nB283_p0406a07║兒侵父母財，在上須寬耐。父母借兒錢，不還傷所愛。聖賢
J33nB283_p0406a08║教尊卑，義利分向背。餓狗爭骨頭，人為畜生態。
J33nB283_p0406a09║既有冰雪操，事事當忍耐。不去計榮華，新麗生嬌愛。一日
J33nB283_p0406a10║得死苦，方知徒向背。快來寒山中，莫學奴顏態。
J33nB283_p0406a11║不須攻人惡，不須伐己善。行之則可行，卷之則可卷。祿厚
J33nB283_p0406a12║憂責大，言深慮交淺。聞茲若念茲，小兒自當見。
J33nB283_p0406a13║惡者從他惡，善者從他善。善惡都莫分，從他自舒卷。舒來
J33nB283_p0406a14║大地闊，卷來滄溟淺。伎倆有盡時，無窮不聞見。
J33nB283_p0406a15║從不作微惡，亦不起一善。善惡都不為，迢迢任書卷。問我
J33nB283_p0406a16║平生得，無深亦無淺。虛空喻不齊，有時鏡中見。
J33nB283_p0406a17║隱士遁人間，多向山中眠。青蘿疏麓麓，碧澗響聯聯。騰騰
J33nB283_p0406a18║且安樂，悠悠自清閒。免有染世事，心淨如白蓮。
J33nB283_p0406a19║綠竹林中坐，青松樹下眠。山禽聽不絕，石室近相聯。有意
J33nB283_p0406a20║招人隱，無心學我閒。宗雷在何處，冷落半池蓮。
J33nB283_p0406a21║乞食向人煙，歸來菴裏眠。內外生明月，不與俗家聯。笑他
J33nB283_p0406a22║客作漢，如何似我閒。更有清池上，風飄出水蓮。
J33nB283_p0406a23║元非隱逸士，自號山林人。仕魯蒙幘帛，且愛裹疏巾。道有
J33nB283_p0406a24║巢許操，恥為堯舜臣。獼猴罩帽子，學人避風塵。
J33nB283_p0406a25║不作空王子，甘為贗道人。辭家剃鬚髮，娶婦著冠巾。賈本
J33nB283_p0406a26║牛羊質，湯休蟣蝨臣。明珠不自惜，一旦棄灰塵。
J33nB283_p0406a27║少為學劍客，長比屠龍人。不知力不足，強著大頭巾。朝是
J33nB283_p0406a28║華胥士，暮是槐國臣。更有桼園夢，總之乃客塵。
J33nB283_p0406a29║今日巖前坐，坐久煙雲收。一道清谿冷，千尋碧嶂頭。白雲
J33nB283_p0406a30║朝影靜，明月夜光浮。身上無塵垢，心中那更憂。
J33nB283_p0406b01║內外了無物，乾坤俱不收。草衣復草履，山腳又山頭。地暖
J33nB283_p0406b02║白雲起，池寒紅葉浮。有身必敗壞，敗壞亦何憂。
J33nB283_p0406b03║山前雲勢散，山後雨初收。瀑水漲山腳，急流浸石頭。落藻
J33nB283_p0406b04║魚爭赴，枯柴蟻抱浮。隨他陰晴變，道者實忘憂。
J33nB283_p0406b05║千雲萬水閒，中有一閒士。白日遊青山，夜歸巖下睡。倏爾
J33nB283_p0406b06║過春秋，寂然無塵累。快哉何所依，靜若秋江水。
J33nB283_p0406b07║由來隱淪客，自號清虛士。春暖且閒行，月明多不睡。身從
J33nB283_p0406b08║物外樂，事絕豪端累。坐石看雲山，餐松飲谿水。
J33nB283_p0406b09║五色起林端，乃見高隱士。無事可干懷，倦來便打睡。百年
J33nB283_p0406b10║破衲衣，俗物無能累。此外何所求，更有山與水。
J33nB283_p0406b11║高高峰頂上，四顧極無邊。獨坐無人知，孤月照寒泉。泉中
J33nB283_p0406b12║且無月，月自在青天。吟此一曲歌，歌中不是禪。
J33nB283_p0406b13║吾家在何許，乃在白雲邊。上有數株松，下有一曲泉。最好
J33nB283_p0406b14║明月夜，方當素秋天。鳴蟲與落葉，共說無生禪。
J33nB283_p0406b15║儂有一座屋，無裏又無邊。常有好眷屬，又有好香泉。四楹
J33nB283_p0406b16║對白日，六窗廠青天。萬象恒圍繞，惟談上乘禪。
J33nB283_p0406b17║縱你居犀角，饒君帶虎睛。桃枝折作醫，蒜殼取為瓔。暖腹
J33nB283_p0406b18║茱萸酒，空心枸杞羹。終歸不免死，浪自覓長生。
J33nB283_p0406b19║用酒為肝膽，將財作眼睛。頭風添艾炷，腋氣帶香瓔。坐客
J33nB283_p0406b20║千金膳，家人七寶羹。惟言無後世，只要樂今生。
J33nB283_p0406b21║學者莫詭心，更要豁雙睛。皎潔秋天月，琳琅項臂瓔。寒燒
J33nB283_p0406b22║枯松火，飯飽香菜羹。慎勿問來果，只此樂平生。
J33nB283_p0406b23║世有多事人，廣學諸知見。不識本真性，與道轉縣違。若能
J33nB283_p0406b24║明實相，豈用陳虛願。一念了自心，開佛之知見。
J33nB283_p0406b25║我有一面鏡，照之無不見。中虛忘彼此，外物齊近遠。老幼
J33nB283_p0406b26║各隨形，妍媸皆滿願。夜深掛高堂，更是何人見。
J33nB283_p0406b27║道原不用修，貴在斷知見。彈指入無生，無生無近遠。成佛
J33nB283_p0406b28║在一生，不是我所願。知見即無知，無見無非見。
J33nB283_p0406b29║董郎年少時，出入帝京裏。衫作嫩鵝黃，容儀畫相似。常騎
J33nB283_p0406b30║白雪馬，拂拂紅塵起。觀者滿路傍，箇是誰家子。
J33nB283_p0406c01║有一好郎君，常居闤闠裏。論花花弗如，比雪雪難似。白月
J33nB283_p0406c02║當天耀，清風匝地起。惟聞古者言，不識誰家子。
J33nB283_p0406c03║青春白面郎，坐在銀鞍裏。疑是地行仙，卻與人相似。忽然
J33nB283_p0406c04║過柳堤，匝匝香風起。不知一朝斃，化作髑髏子。
J33nB283_p0406c05║丈夫莫守困，無錢須經紀。養得一牸牛，生得五犢子。犢子
J33nB283_p0406c06║又生兒，積數無窮已。寄語陶朱公，富與君相似。
J33nB283_p0406c07║人心剎那間，生滅不可紀。歷劫受輪回，無明為種子。貪財
J33nB283_p0406c08║殊未歇，長惡何由己。若欲識其源，如身影相似。
J33nB283_p0406c09║我有涅槃樂，延促兩無紀，不為生死欺，已見心王子。榮辱
J33nB283_p0406c10║弗干懷，清涼常在己，倘形是與非，與汝不相似。
J33nB283_p0406c11║夕易下西山，草木光曄曄。復有朦朧處，松蘿相連接。此中
J33nB283_p0406c12║多伏虎，見我奮迅鬣。手中無寸刃，爭不懼懾懾。
J33nB283_p0406c13║富家造生墳，樓觀何暐曄。疊石作高牆，通川與渠接。多栽
J33nB283_p0406c14║花數本，賸種松七鬣。葬不逾三年，廢蕩令人懾。
J33nB283_p0406c15║平旦望東林，遙遙山光曄。雲淡樹枝交，峰高天氣接。豺虎
J33nB283_p0406c16║在險崖，欲行便奮鬣。爾汝兩無心，相逢無驚懾。
J33nB283_p0406c17║他賢君即受，不賢君莫與。君賢他見容，不賢他亦拒。憐善
J33nB283_p0406c18║矜不能，仁徒方得所。勸逐子張言，拋卻卜商語。
J33nB283_p0406c19║安危本自致，禍福非他與。小輩數相親，忠言多見拒。三尊
J33nB283_p0406c20║不自歸，六極先為所。勸作有義事，勿談無義語。
J33nB283_p0406c21║一錢不欲取，一絲不欲與。坦坦住山翁，行之誰能拒。問渠
J33nB283_p0406c22║何國土，渠道我無所。若是沒量人，斯乃可共語。
J33nB283_p0406c23║寒山有裸蟲，身白而頭黑。手把兩卷書，一道將一德。住不
J33nB283_p0406c24║安釜灶，行不齎衣裓。常持智慧劍，擬破煩惱賊。
J33nB283_p0406c25║欲待黃河清，難教白髮黑。勞生如掣電，努力在修德。煮菜
J33nB283_p0406c26║塞饑瘡，織麻縫破裓。心王寂不動，降盡持刀賊。
J33nB283_p0406c27║滿口似石蜜，轉臉如漆黑，非疏必成疏，有德乃無德。心兒
J33nB283_p0406c28║不肯休，強要行衣裓，驀喚不回頭，可憐者箇賊。
J33nB283_p0406c29║可貴天然物，獨立無伴侶。覓他不可見，出入無門尸。促之
J33nB283_p0406c30║在方寸，延之一切處。你若不信受，相逢不相遇。
J33nB283_p0407a01║青山與白雲，可作高人侶。風月兩無心，時時到窗戶。幾多
J33nB283_p0407a02║塵外客，未識幽深處。自古優曇花，無緣不能遇。
J33nB283_p0407a03║不重諸聖師，不與萬法侶，寂寂坐巖廊，時時嬾出戶。既在
J33nB283_p0407a04║白雲鄉，又在幽深處，覓渠不可得，與汝暗相遇。
J33nB283_p0407a05║大海水無邊，魚龍萬萬千。遞互相食噉，冗冗癡肉團。為心
J33nB283_p0407a06║不了絕，妄想起如煙。性月澄澄朗，廓爾照無邊。
J33nB283_p0407a07║佛滅幾經年，如今倏二千。誰明乾屎橛，總似爛泥團。說法
J33nB283_p0407a08║人成市，當易口吐煙。身登師子座，心在野狐邊。
J33nB283_p0407a09║佛經流兩土，微言被大千。一物如明月，不在赤肉團。隨緣
J33nB283_p0407a10║來市井，講法到人煙。安知無師智，密卻在汝邊。
J33nB283_p0407a11║生前太愚癡，不為今日悟。今日如許貧，總是前生做。今生
J33nB283_p0407a12║又不修，來生還如故。兩岸各無船，渺渺應難渡。
J33nB283_p0407a13║迷是悟中迷，悟是迷中悟，迷悟非兩塗，皆由一心做。心源
J33nB283_p0407a14║常湛寂，從本無住故，無住亦不立，生死海乃渡。
J33nB283_p0407a15║昔人不曾迷，今人不曾悟。如人手捏拳，此拳本人做。拳手
J33nB283_p0407a16║不離臂，分明虛妄故。回光苦海乾，彈指愛河渡。
J33nB283_p0407a17║自有慳惜人，我非慳惜輩。衣單為舞穿，酒盡緣歌醉。常取
J33nB283_p0407a18║一腹飽，莫令兩腳儽。蓬蒿鑽髑髏，此日君應悔。
J33nB283_p0407a19║凡曰剃髮人，後先非一輩。資財逐日貪，酒肉從頭醉。遍造
J33nB283_p0407a20║僧中惡，無疑地下儽。如來有方便，教汝勤懺悔。
J33nB283_p0407a21║世上有多途，賢愚非一輩。開慧達三明，著癡長日醉。生不
J33nB283_p0407a22║修天福，死受黑屋儽。善惡兩莫思，是名真懺悔。
J33nB283_p0407a23║我行經古墳，淚盡嗟存沒。塚破壓黃腸，棺穿露白骨。欹斜
J33nB283_p0407a24║有瓮瓶，掁撥無簪笏。風至攬其中，灰塵亂𡋯𡋯。
J33nB283_p0407a25║天地會有終，人生要當沒。無因駐少年，未免成枯骨。卜地
J33nB283_p0407a26║置墳塋，全身葬袍笏。焉知數世後，耕者翻泥𡋯。
J33nB283_p0407a27║天地非勞人，有生自出沒。豐草薶青塚，朽壤覆白骨。臭囊
J33nB283_p0407a28║化草苔，朱棺掩袍笏。瞚眼已滄桑，今古生塵𡋯。
J33nB283_p0407a29║俗薄真成薄，人心箇不同。殷翁笑柳老，柳老笑殷翁。何故
J33nB283_p0407a30║兩相笑，俱行譣詖中。裝車競嵽嵲，翻載各瀧涷。
J33nB283_p0407b01║來往無量劫，受身安得同。昨朝為稚子，今旦作衰翁。不出
J33nB283_p0407b02║因果內，常淪生死中。未能超彼岸，爭奈腳瀧涷。
J33nB283_p0407b03║本原才一動，翻然生異同。方是黃口兒，轉眼白頭翁。棄骨
J33nB283_p0407b04║荊蓁下，啼魂草莽中。焉知松柏裏，秋春惛暴涷。
J33nB283_p0407b05║教汝數般事，思賢知我賢。極貧忍賣屋，纔富須買田。空腹
J33nB283_p0407b06║不得走，枕頭須莫眠。此言期共見，掛在日東邊。
J33nB283_p0407b07║有箇安樂法，傳從諸聖賢，但能依佛訓，何用置民田？饑至
J33nB283_p0407b08║托缽食，困來伸腳眠，思豪念不起，受用福無邊。
J33nB283_p0407b09║規模如古德，行己乃先賢。守拙肥性地，施仁廓福田。既伍
J33nB283_p0407b10║蒼巖石，閒來松下眠。無得亦無失，何有住二邊。
J33nB283_p0407b11║昔時可可貧，今日最貧凍。作事不諧和，觸途成倥傯。行泥
J33nB283_p0407b12║屢腳屈，坐社頻腹痛。失卻斑貓兒，老鼠圍飯瓮。
J33nB283_p0407b13║貧士養其親，所憂饑與凍。富人多酒肉，賓客常倥傯。富人
J33nB283_p0407b14║安足誇，貧士誠可痛。所喜老瓦盆，勝他金酒瓮。
J33nB283_p0407b15║寬裕錦添花，貧兒體饑凍。履地均為人，如何有倥傯。五夜
J33nB283_p0407b16║自忖量，失聲悽轉痛。不是別人為，老鼠落糟瓮。
J33nB283_p0407b17║余家有一窟，窟中無一物。淨潔空堂堂，光華明日日。蔬食
J33nB283_p0407b18║養微軀，布裘遮幻質。任你千聖現，我有天真佛。
J33nB283_p0407b19║無明煩惱窟，中有最靈物。含攝太虛空，光明如皎日。不隨
J33nB283_p0407b20║生死淪，何凝泡幻質。往往錯安名，非心亦非佛。
J33nB283_p0407b21║破碎袋子裏，拖來無一物，如鳥飛空下，似雲開見日。歷盡
J33nB283_p0407b22║涅槃城，方棄苦幻質，與伊安箇頭，呼之名曰佛。
J33nB283_p0407b23║可惜百年屋，左倒右復傾。牆壁分散盡，木植亂差橫。磚瓦
J33nB283_p0407b24║片片落，朽爛不堪停。任風吹驀塌，再豎卒難成。
J33nB283_p0407b25║井上一株木，藤纏枝已傾。上有二鼠侵，下有四蛇橫。牛怒
J33nB283_p0407b26║來觸之，勢危難久停。是身大患本，道亦因他成。
J33nB283_p0407b27║一住百餘載，煮茶待月傾。春雲隨往復，藤杖任縱橫。意已
J33nB283_p0407b28║如堅石，水流任留停。世上只如此，好事莫求成。
J33nB283_p0407b29║笑我田舍兒，頭頰底縶溼。巾子未曾高，腰帶長時急。非是
J33nB283_p0407b30║不及時，無錢趁不及。一日有錢財，浮圖頂上立。
J33nB283_p0407c01║登山頂不露，入海腳不溼。虛空量不大，閃電光不急。利劍
J33nB283_p0407c02║斬不斷，俊鷂趁不及。一句絕思量，石從空裏立。
J33nB283_p0407c03║可笑射利兒，曉行身首溼。撞遇謝三郎，卻道秋稅急。欲去
J33nB283_p0407c04║不得去，撫膺悔莫及。為寄兩行書，切忌縣前立。
J33nB283_p0407c05║從生不往來，至死無仁義。言既有枝葉，心懷便譣詖。若其
J33nB283_p0407c06║開小道，緣此生大偽。詐說造雲梯，削之成棘刺。
J33nB283_p0407c07║如來所說法，尚有不了義。外道豈無書，其言多譣詖。太虛
J33nB283_p0407c08║絕眹跡，真性離雕偽。灑埽菩提場，拔除煩惱刺。
J33nB283_p0407c09║自有佛法來，惟說第一義。智慧不能該，況復容阿詖。弘道
J33nB283_p0407c10║在真人，不然事事偽。昨見雲水來，相逢便如刺。
J33nB283_p0407c11║一瓦鑄金成，一瓶埏泥出。二瓶任君看，那箇瓶牢實。欲知
J33nB283_p0407c12║瓶有二，須知業非一。將此驗生因，修行在今日。
J33nB283_p0407c13║把鏡照自身，自身從鏡出。若離鏡即背，若認身非實。此鏡
J33nB283_p0407c14║與此身，不異復不一。貪玩掌上珠，蹉過天邊日。
J33nB283_p0407c15║一月印澂潭，明明無入出。潭深水自清，月淨光真實。若契
J33nB283_p0407c16║真如理，潭月本是一。你若不知此，唐喪此天日。
J33nB283_p0407c17║摧殘荒草廬，其中煙火蔚。借問群小兒，生來凡幾日。門外
J33nB283_p0407c18║有三車，迎之不肯出。飽食腹膨脝，箇是癡頑物。
J33nB283_p0407c19║山川險谷閒，藥草常豐蔚。潤之以甘雨，曝之以烈日。根莖
J33nB283_p0407c20║初不同，花果亦異出。誰知有用材，本是無情物。
J33nB283_p0407c21║雲窩即我廬，充饑多莪蔚。春看二月花，晴曝三冬日。新筍
J33nB283_p0407c22║隔籬抽，老梅鬥雪出。寥寥萬象中，誰人知此物。
J33nB283_p0407c23║說食終不飽，說衣不免寒，飽喫須是飯，著衣方免寒。不解
J33nB283_p0407c24║審思量，只道求佛難，回心即是佛，莫向外頭看。
J33nB283_p0407c25║熱則普天熱，寒則普天寒，欲免寒與熱，何異熱與寒？不信
J33nB283_p0407c26║作佛易，翻成行路難，自家真面孔，直待畫來看。
J33nB283_p0407c27║寒時渠不熱，熱時渠不寒。須知寒裏熱，本是熱裏寒。寒熱
J33nB283_p0407c28║俱不到，是非除不難。自性天真佛，惺時如是看。
J33nB283_p0407c29║不見朝垂露，日爍自消除。人身亦如此，閻浮是寄居。慎莫
J33nB283_p0407c30║因循過，且令三毒袪。菩提即煩惱，盡令無有餘。
J33nB283_p0408a01║物換人皆老，星移歲又除。閻浮界上客，閃電影中居。一念
J33nB283_p0408a02║從今悟，群昏自此祛。了知心地藏，無欠亦無餘。
J33nB283_p0408a03║忽見秋林葉，蕭蕭落玉除。松鶴巢天際，白鹿旁幽居。清風
J33nB283_p0408a04║吹自遠，煩暑可能祛。應知山中樂，此外必無餘。
J33nB283_p0408a05║死生元有命，富貴本由天。此是古人語，吾今非謬傳。聰明
J33nB283_p0408a06║好短命，癡騃卻長年。鈍物豐財寶，惺惺漢無錢。
J33nB283_p0408a07║休學外道法，莫貪長壽天，如同地獄住，此是佛經傳。頓悟
J33nB283_p0408a08║無生理，方為不死年，若論因與果，來往似翻錢。
J33nB283_p0408a09║既有黑暗女，亦有功德天。有智俱不取，此事為君傳。不能
J33nB283_p0408a10║通此理，徒勞長歲年。我自來山中，不用俗交錢。
J33nB283_p0408a11║國以人為本，猶如樹因地。地厚樹扶疏，地薄樹憔悴。不得
J33nB283_p0408a12║露其根，枝枯子先墜。決陂以取魚，是求一期利。
J33nB283_p0408a13║為王贍部洲，多住歡喜地，善報得富樂，生民免憔悴。法輪
J33nB283_p0408a14║轉其中，佛力無所墜，若比三洲人，此方根獨利。
J33nB283_p0408a15║報汝平生言，凡事在得地。貲厚有餘錢，兒女無憔悴。大道
J33nB283_p0408a16║在我身，何處有升墜。世出世如此，可謂獲大利。
J33nB283_p0408a17║白鶴銜苦花，千里作一息。欲往蓬萊山，將此充糧食。未達
J33nB283_p0408a18║毛摧落，離群心慘惻。卻歸舊來巢，妻子不相識。
J33nB283_p0408a19║十年不相見，彼此無消息。待雁雁不來，釣魚魚不食。天長
J33nB283_p0408a20║關塞遠，行立空悽惻。縱有一封書，何由寄親識。
J33nB283_p0408a21║貴賤兩箇字，死生一消息。何用貪香美，更求肥甘食。名利
J33nB283_p0408a22║動樞機，別離生愴惻。一朝問君心，卻道不能識。
J33nB283_p0408a23║昔日經行處，今復七十年，故人無往來，薶在古塚間。余今
J33nB283_p0408a24║頭已白，猶守片雲山，為報後來者，何不讀古言？
J33nB283_p0408a25║天上一晝夜，人間五百年，非生非死法，不有不無間。血比
J33nB283_p0408a26║大海水，骨如毘富山，從今休歇去，只者是誰言？
J33nB283_p0408a27║顏止三十二，彭乃八百年。黃泉薶老少，孤塚豐草問。墮淚
J33nB283_p0408a28║碣橫斜，又見壑成山。人生真大夢，教我如何言。
J33nB283_p0408a29║我見利智人，觀著便知意，不假尋文字，直入如來地。心不
J33nB283_p0408a30║逐諸緣，意根不妄起，心意不生時，內外無餘事。
J33nB283_p0408b01║睡時喚作夢，覺即呼為意。日夜不得閒，皆曰自心地。心地
J33nB283_p0408b02║本空寂，妄緣從何起。譬如已破瓶，無復作瓶事。
J33nB283_p0408b03║虎狼貪在肉，作威常信意。麒麟仁在草，行時常視地。貪仁
J33nB283_p0408b04║雖不同，皆由業力起。若是方外人，亦不取二事。
J33nB283_p0408b05║本志慕道倫，道倫常獲親。時逢社源客，每接話禪賓。談玄
J33nB283_p0408b06║月明夜，探理日臨晨。萬機俱泯跡，方識本來人。
J33nB283_p0408b07║有識乃同倫，無情亦我親。煙霞方外侶，風月坐中賓。影散
J33nB283_p0408b08║蒲萄夕，香吹菡萏晨。談玄常浩浩，聽者未逢人。
J33nB283_p0408b09║物情本同倫，不分疏與親。青松為道友，古柏乃嘉賓。明月
J33nB283_p0408b10║來良夜，清風起吉晨。可笑此樂處，何曾見一人。
J33nB283_p0408b11║世事何悠悠，貪生未肯休。研盡大地石，何時得歇頭。四時
J33nB283_p0408b12║凋變易，八節急如流。為報火宅主，露地騎白牛。
J33nB283_p0408b13║世事一何悠，星星放下休。枯樁臨倒日，惡貫結交頭。有識
J33nB283_p0408b14║成三界，無貪涸四流。歸來滿天月，不復見人牛。
J33nB283_p0408b15║世事悶悠悠，欲休不得休。花開三月尾，雪下九冬頭。上士
J33nB283_p0408b16║好山水，不與我同流。台山有遺跡，卻言此是牛。
J33nB283_p0408b17║自從出家後，漸得養生趣。伸縮四肢全，勤聽六根具。褐衣
J33nB283_p0408b18║隨春秋，糲飯供朝暮。今日懇懇修，願與佛相遇。
J33nB283_p0408b19║胡為起一念，不覺墮六趣。若了心體空，方知法身具。靈山
J33nB283_p0408b20║非遠近，曠劫真旦暮。生死甚疲勞，今朝忽然遇。
J33nB283_p0408b21║遊觀不二園，此中多少趣。水鳥念佛僧，埽花敷坐具。蟪蛄
J33nB283_p0408b22║與蜉蝣，生死如旦暮。出得煩惱林，大道得相遇。
J33nB283_p0408b23║可嘆浮生人，悠悠何日了。朝朝無閒時，年年不覺老。總為
J33nB283_p0408b24║求衣食，令心生煩惱。擾擾百千年，去來三惡道。
J33nB283_p0408b25║法界露堂堂，心王明了了。本來無聖凡，安得有生老。慎勿
J33nB283_p0408b26║起貪瞋，從此添熱惱。還栽地獄業，未出修羅道。
J33nB283_p0408b27║觸物但無心，誰問了不了。觸境不生情，恬靜如禪老。不分
J33nB283_p0408b28║親與疏，何處得煩惱。成佛彈指頃，即登無上道。
J33nB283_p0408b29║二儀既開闢，人乃居其中。迷汝即吐霧，醒汝即吹風。惜汝
J33nB283_p0408b30║即富貴，奪汝即貧窮。碌碌群漢子，萬事由天公。
J33nB283_p0408c01║有一如意寶，秘在形山中。溼煖歸水火，堅動還地風。推尋
J33nB283_p0408c02║不可得，受用了無窮。俗物都蹉過，喚他作天公。
J33nB283_p0408c03║還顧天地間，物物處其中。草木同一雨，生殺同一風。如何
J33nB283_p0408c04║有榮枯，人亦有富窮。茫茫幾劫來，此事大不公。
J33nB283_p0408c05║傳語諸公子，聽說石齊奴。僮僕八百人，水碓三十區。舍下
J33nB283_p0408c06║養魚鳥，樓上吹笙竽。伸頭臨白刃，癡心為緣珠。
J33nB283_p0408c07║人間好男子，總與婦為奴。色膽充三界，貪心滿八區。高堂
J33nB283_p0408c08║堆蜀錦，密座促齊竽。死去埋荒塚，猶含口內珠。
J33nB283_p0408c09║寧作貧家子，莫為富屋奴。排遣無暇日，朝夕勞區區。剛才
J33nB283_p0408c10║罷趙舞，又叫弄齊竽。五夜畫堂冷，暗裏墮淚珠。
J33nB283_p0408c11║出身既擾擾，世事非一狀。未能捨流俗，所以相追訪。昨弔
J33nB283_p0408c12║徐五死，今送劉三葬。日日不得閒，為此心悽愴。
J33nB283_p0408c13║死者何所歸，誰能問其狀。子孫亦流落，閭里難再訪。箇箇
J33nB283_p0408c14║嫌宅基，人人罪薶葬。良由德不修，使我心悽愴。
J33nB283_p0408c15║死去骨當朽，無庸作行狀。空辭雖在冊，知交無相訪。卜地
J33nB283_p0408c16║喜牛眠，治喪擇日葬。未達循環理，吾心為汝愴。
J33nB283_p0408c17║世有一般人，不惡又不善。不識主人翁，隨客處處轉。因循
J33nB283_p0408c18║過時光，渾是癡肉臠。雖有一靈臺，如同客作漢。
J33nB283_p0408c19║一等雛道人，形模恰似善。將心逐境流，作事隨情轉。每日
J33nB283_p0408c20║縱無明，貪桮打大臠。如何喚作僧，正是癡狂漢。
J33nB283_p0408c21║我見者般人，平生無一善。情同急流水，心如風輪轉。笑面
J33nB283_p0408c22║殺人刀，肥腸足大臠。我輩向上流，莫學此庸漢。
J33nB283_p0408c23║是我有錢日，恒為汝貸將，汝今既飽煖，見我不分張。須憶
J33nB283_p0408c24║汝欲得，似我今承望，有無更代事，勸汝熟思量。
J33nB283_p0408c25║白衣施僧物，今日返持將。官吏加箠楚，誅求蝟毛張。買田
J33nB283_p0408c26║固不廉，流血非所望。先帝特蠲役，聖恩何可量。
J33nB283_p0408c27║至道無人慮，美玉人所將。肥甘豈不足，玳筵復為張。倏忽
J33nB283_p0408c28║是死別，知交徒相望。變幻終難料，此時空思量。
J33nB283_p0408c29║人以身為本，本以心為柄。本在心莫邪，心邪喪本命。未能
J33nB283_p0408c30║免此殃，何言嬾照鏡。不念金剛經，卻令菩薩病。
J33nB283_p0409a01║挽弓挽其絃，執斧執其柄，斷欲斷其心，拼死拼其命。佛是
J33nB283_p0409a02║大醫王，法為圓滿鏡，一照爍群昏，一丸消萬病。
J33nB283_p0409a03║高縣太古月，斫去造化柄。無端發微笑，乃能續慧命。赤手
J33nB283_p0409a04║洗佛日，青銅磨圓鏡。良哉法王子，快說眾生病。
J33nB283_p0409a05║五嶽俱成粉，須彌一寸山。大海一滴水，吸入其心田。生長
J33nB283_p0409a06║菩提子，遍盍天中天。語汝慕道者，慎莫繞十纏。
J33nB283_p0409a07║西南上峨頂，東北至臺山。菩薩所住處，眾生良福田。福田
J33nB283_p0409a08║遍大地，住處同一天。智慧即菩薩，愚癡自縈纏。
J33nB283_p0409a09║行惠流如水，施仁高若山。智仁君子地，貪吝小人田。人各
J33nB283_p0409a10║懷其志，不知命在天。至人無不可，何處有牽纏。
J33nB283_p0409a11║無衣自訪覓，莫共狐謀裘。無食自採取，莫共羊謀羞。借皮
J33nB283_p0409a12║兼借肉，懷歎復懷愁。皆緣義所失，衣食常不周。
J33nB283_p0409a13║光武萬乘主，子陵一羊裘。寧知堯舜讓，未掩巢由羞。社稷
J33nB283_p0409a14║從爾好，簞瓢非我愁。夷齊竟餓死，天下亦宗周。
J33nB283_p0409a15║住山無他事，夏葛冬必裘。充缽得橡芋，全無近人羞。飽食
J33nB283_p0409a16║長行樂，了無平生愁。天地無大過，吾生事乃周。
J33nB283_p0409a17║我見黃河水，凡經幾度清。水流如急箭，人世若浮萍。癡屬
J33nB283_p0409a18║根本業，無明煩惱坑。輪迴幾許劫，只為造迷盲。
J33nB283_p0409a19║不假摩尼力，何由濁水清。心如難死草，境似易生萍。菩薩
J33nB283_p0409a20║愚癡障，聲聞解脫坑。凡夫著聲色，歷劫受聾盲。
J33nB283_p0409a21║爾貪城郭美，吾愛山水清。所好既不同，日日如流萍。茫茫
J33nB283_p0409a22║大塊內，何時越火坑。真道常不遠，爭奈值木盲。
J33nB283_p0409a23║常聞釋迦佛，先受然燈記。然燈與釋迦，只論前後智。前後
J33nB283_p0409a24║體非殊，異中無有異。一佛一切佛，心是如來地。
J33nB283_p0409a25║生死若循環，此中無可記。誰論得與失，謾說愚兼智。諸佛
J33nB283_p0409a26║本圓常，眾生非變異。同登甘露門，一種真金地。
J33nB283_p0409a27║身毒有密旨，無人曾牢記。我作如來使，誘明自然智。不轉
J33nB283_p0409a28║清淨輪，烏能息同異。廣潤般若田，耕翻法雲地。
J33nB283_p0409a29║客歎寒山子，君詩無道理。吾觀乎古人，貧賤不為恥。應之
J33nB283_p0409a30║笑此言，談何疏闊矣。願君似今日，錢是急事爾。
J33nB283_p0409b01║仰則觀天文，俯則察地理。無一事不知，不知便為恥。身從
J33nB283_p0409b02║何處來，昧者真疏矣。向外馳求人，虛生浪死爾。
J33nB283_p0409b03║滿口誇秦漢，究竟無明理。不為智者嗤，便為流俗恥。古道
J33nB283_p0409b04║今不然，用之亦鄙矣。烏呼此輩人，空作虛頭爾。
J33nB283_p0409b05║一人好頭肚，六藝盡皆通。南見趁向北，西見趁向東。長漂
J33nB283_p0409b06║如泛萍，不息似飛蓬。問是何等色，姓貧名曰空。
J33nB283_p0409b07║獼猴一舍住，窈窕六窗通。不限內與外，無妨西復東。貪來
J33nB283_p0409b08║心似火，老去鬢如蓬。善惡俱無礙，皆由本性空。
J33nB283_p0409b09║家有六箇賊，出沒弄神通。頫仰在上下，左右復西東。饕餮
J33nB283_p0409b10║終無厭，馳求似轉蓬。心王忽捉得，巢穴頓然空。
J33nB283_p0409b11║富兒多鞅掌，觸事難秖承。倉米已赫赤，不貸人斗升。轉懷
J33nB283_p0409b12║鉤距意，買絹先揀綾。若至臨終日，弔客有蒼蠅。
J33nB283_p0409b13║人心常不足，此事古相承。富欲身千歲，官貪日九升。黃泉
J33nB283_p0409b14║葬白骨，粉字寫紅綾。酒肉陳高座，徒悲一聚蠅。
J33nB283_p0409b15║世事如棋局，癡人苦相承。富雖冠一世，焉能免沈升。局破
J33nB283_p0409b16║人何在，銘旌空寫綾。但看靈床上，相弔有蒼蠅。
J33nB283_p0409b17║柳郎八十二，藍嫂一十八。夫妻共百年，相憐情狡猾。弄璋
J33nB283_p0409b18║字烏䖘，擲瓦名婠妠。屢見枯楊荑，常遭青女殺。
J33nB283_p0409b19║天下不如意，恒十居七八。我此閻浮洲，地頑人性猾。只欺
J33nB283_p0409b20║瘦伶俜，偏愛肥婠妠。積惡無所逃，終是惡合殺。
J33nB283_p0409b21║連娘九箇子，此兒生第八。操家能作事，有時生奸猾。無厭
J33nB283_p0409b22║愛妖嬌，恣情買姶妠。冥使忽然來，一一盡抹殺。
J33nB283_p0409b23║可笑五陰窟，四蛇同苦居。黑暗無明燭，三毒遞相驅。伴儅
J33nB283_p0409b24║六箇賊，劫掠法財珠。斬卻魔軍輩，安泰湛如酥。
J33nB283_p0409b25║古今無二道，魔佛亦同居。住相遭魔罥，觀空被佛驅。水中
J33nB283_p0409b26║偏得火，衣內不留珠。酪本全拋卻，誰來問熟酥。
J33nB283_p0409b27║天地一舍宅，善不善同居。善勝惡無處，惡勝善被驅。善惡
J33nB283_p0409b28║兩無住，清淨明月珠。此是醍醐味，何常是生酥。
J33nB283_p0409b29║世有一等流，悠悠似木頭。出語無知解，云我百不憂。問道
J33nB283_p0409b30║道不會，問佛佛不求。仔細推尋著，茫然一場愁。
J33nB283_p0409c01║教君放下著，不肯暫回頭。只道身長在，那知死可憂。自今
J33nB283_p0409c02║須猛省，從此莫貪求。好箇天真佛，逍遙有甚愁。
J33nB283_p0409c03║群聚笑不已，說佛兩搖頭。偶然違調適，一家盡著憂。東行
J33nB283_p0409c04║問龜卜，西來向醫求。得藥更增害，寧免別離愁。
J33nB283_p0409c05║箇是誰家子，為人大被憎，癡心常憤憤，肉眼醉瞢瞢。見佛
J33nB283_p0409c06║不禮佛，逢僧不施僧，唯知打大臠，除此百無能。
J33nB283_p0409c07║不失沙門樣，何妨俗子憎。狼心徒狠狠，狗眼任瞢瞢。一缽
J33nB283_p0409c08║檀家飯，孤雲野鶴僧。只談心地法，堪繼嶺南能。
J33nB283_p0409c09║冰雪如可操，馮他魔子憎。山光常寂寂，淨眼非瞢瞢。坦腹
J33nB283_p0409c10║霞中客，挂瓢世外僧。一身輕似葉，何用較才能。
J33nB283_p0409c11║鹿生深林中，飲水而食草。伸腳樹下眠，可憐無煩惱。繫之
J33nB283_p0409c12║在華堂，餚膳極肥好。終日不肯嘗，形容轉枯槁。
J33nB283_p0409c13║饑餐嶺上松，困藉巖前草。動即行數步，靜時無一惱。自從
J33nB283_p0409c14║削髮來，便愛居山好。大抵出家人，灰寒而水槁。
J33nB283_p0409c15║大端出家人，行不傷生草。恭敬未常歡，行謗亦不惱。順逆
J33nB283_p0409c16║總現前，從容只道好。毫髮不干懷，免得顏枯槁。
J33nB283_p0409c17║自古諸哲人，不見有長存。生而還復死，盡變作灰塵。積骨
J33nB283_p0409c18║如毗富，別淚成海津。唯有空名在，豈免生死輪。
J33nB283_p0409c19║百二十年人，渾無一箇存。白頭都入土，滄海竟揚塵。有酒
J33nB283_p0409c20║且飲溼，無錢空嚥津。煎膠粘日去，未解截風輪。
J33nB283_p0409c21║眼看舊時人，百中一不存。庭樹成荊棘，骨肉盡委塵。凄凄
J33nB283_p0409c22║蒿里下，寂寂隔關津。生前不休息，死亦不停輪。
J33nB283_p0409c23║我見世間人，生而還復死。昨朝猶二八，壯氣胸襟士。如今
J33nB283_p0409c24║七十過，力困形憔悴。恰似春日花，朝開夜落爾。
J33nB283_p0409c25║自古到如今，何人獨不死。燒香誦道經，願學長生士。宿骨
J33nB283_p0409c26║非神仙，塵容轉憔悴。飄蓬八十秋，彈指須臾爾。
J33nB283_p0409c27║一生復一生，一死復一死，今生好善為，後世作名士。忽地
J33nB283_p0409c28║錯念頭，焉知不憔悴？打向業鏡過，毫髮可饒爾。
J33nB283_p0409c29║自古多少聖，叮嚀教自信。人根性不等，高下有利鈍。真佛
J33nB283_p0409c30║不肯認，置力枉受困。不知清淨心，便是法王印。
J33nB283_p0410a01║大家訓奴僕，奴僕不肯信，得利轉聰明，失利恒遲鈍。奴僕
J33nB283_p0410a02║為利死，大家因財困，思量有限身，總被無常印。
J33nB283_p0410a03║古聖有遺訓，何為君不信。一等平常心，何為分利鈍。好箇
J33nB283_p0410a04║休糧方，何為衣食困。脫去愚與智，森羅入海印。
J33nB283_p0410a05║可畏三界輪，念念未曾息。纔始似出頭，又卻遭沉溺。假使
J33nB283_p0410a06║非非想，盍緣多福力。爭似識真源，一得即永得。
J33nB283_p0410a07║哀哉三界苦，可以一念息。大旱渠不焦，大浸渠不溺。日月
J33nB283_p0410a08║借輝光，天人荷恩力。真源竟何在，無得無不得。
J33nB283_p0410a09║可歎輪回業，昏旦無停息，借問誰所為？卻是自投溺。眾生
J33nB283_p0410a10║大劫來，皆為此業力，修證得超越，安樂當下得。
J33nB283_p0410a11║可畏輪回苦，往復似翻塵。蟻巡環未息，六道亂紛紛。改頭
J33nB283_p0410a12║換面孔，不離舊時人。速了黑暗獄，無令心性昏。
J33nB283_p0410a13║眾生不了悟，曠劫徇根塵。自性常空寂，由來絕糾紛。人生
J33nB283_p0410a14║貪食獸，獸死卻為人。人獸更相食，妨他業鏡昏。
J33nB283_p0410a15║茫茫三界苦，碌碌逐客塵。內裏黑如桼，外邊亂紛紛。迷時
J33nB283_p0410a16║人作畜，悟了畜為人。非迷亦非悟，如虛空朝昏。
J33nB283_p0410a17║襤縷關前業，莫訶今日身。若言由冢宅，箇是極癡人。到頭
J33nB283_p0410a18║君作鬼，豈令男女貧。皎然易解事，作麼無精神。
J33nB283_p0410a19║利益眾生事，莊嚴百福身。修成現在業，報得未來人。第一
J33nB283_p0410a20║哀憐苦，偏多賑濟貧。非惟他受樂，亦足自怡神。
J33nB283_p0410a21║我有金剛體，乃是堅密身。了知無一事，累他本來人。不為
J33nB283_p0410a22║陶朱富，不困原憲貧。所以免勞碌，日日得清神。
J33nB283_p0410a23║余鄉有一宅，其宅無正主。地生一寸草，水垂一滴露。火燒
J33nB283_p0410a24║六箇賊，風吹黑雲雨。仔細尋本人，布裏真珠爾。
J33nB283_p0410a25║來從無量劫，畢竟誰為主？緣水與青山，分明全體露。只將
J33nB283_p0410a26║這箇法，普施滂沱雨，聞者心花開，塵塵剎剎爾。
J33nB283_p0410a27║者片閒田地，千年八百主，被他換眼珠，真如草頭露。返手
J33nB283_p0410a28║才為雲，覆手便為雨，展轉無一得，依舊空空爾。
J33nB283_p0410a29║寒山出此語，此語無人信。蜜甜足人嘗，黃蘗苦難吞。順情
J33nB283_p0410a30║生喜悅，逆意多嗔恨。但看木傀儡，弄了一場困。
J33nB283_p0410b01║諸佛成菩提，始從一念信。未曾有一物，不被無常吞。無常
J33nB283_p0410b02║吞不得，閻老不敢恨。更擬問如何，但言今日困。
J33nB283_p0410b03║大道夫如何，多君乃宜信。一念萬年去，諸佛也可吞。不惟
J33nB283_p0410b04║天人喜，亦免閻老恨。設若更踟躕，勞勞徒自困。
J33nB283_p0410b05║有箇王秀才，笑我詩多失。云不識蜂腰，仍不會鶴膝。平側
J33nB283_p0410b06║不解壓，凡言取次出。我笑你作詩，如盲徒詠日。
J33nB283_p0410b07║我和寒山詩，有得復有失。覓句行掉頭，揮毫坐搖膝。依他
J33nB283_p0410b08║聲律轉，自我胸襟出。法法皆現前，當空一輪日。
J33nB283_p0410b09║自讀三老詩，玅理永不失，乃得自己心，方床常蟠膝。坐在
J33nB283_p0410b10║如來藏，任我頻拈出，放去又收來，中天縣果日。
J33nB283_p0410b11║三五癡後生，作事不真實。未讀十卷書，強把雌黃筆。將他
J33nB283_p0410b12║儒行篇，喚作盜賊律。脫體似蟬蟲，咬破他書帙。
J33nB283_p0410b13║凡作史書者，篇篇論事實。摧邪立忠正，萬古一寸筆。孔子
J33nB283_p0410b14║修春秋，蕭何制漢律。後賢多避禍，權勢諛滿帙。
J33nB283_p0410b15║古聖有至論，貴真還貴實。不可學修文，莫教弄刀筆。妨意
J33nB283_p0410b16║恐違心，和音先審律。信知達道人，豈肯留書帙。
J33nB283_p0410b17║眾生不可說，何意許顛邪。面上兩惡鳥，心中三毒蛇。是渠
J33nB283_p0410b18║作障礙，使你事煩拏。高舉手彈指，南無佛陀邪。
J33nB283_p0410b19║無心邪即正，有念正成邪，識似缾中雀，身如篋內蛇。了然
J33nB283_p0410b20║知幻夢，從此息紛拏，盡斬為三段，當湯按莫邪。
J33nB283_p0410b21║因邪打歸正，打正勿隨邪。一從得此地，能殺六慾蛇。夢中
J33nB283_p0410b22║持一劍，覺後劍誰拏。我愛天竺國，不二屬毘邪。
J33nB283_p0410b23║養子不經師，不及都亭鼠。何曾見好人，豈聞長者語。為染
J33nB283_p0410b24║在薰蕕，應須擇朋侶。五月販鮮魚，莫教人笑汝。
J33nB283_p0410b25║正念快貓兒，邪心饑老鼠。縱鼠不養貓，斯人難與語。併將
J33nB283_p0410b26║貓鼠逐，善惡俱無侶。汝即是如來，如來即是汝。
J33nB283_p0410b27║歎此蒿下鳩，笑彼飲河鼠。不知兩眾生，同遊此嵒齬。鵬飛
J33nB283_p0410b28║既不能，鶴立又難侶。汝若聽我言，心空莫著汝。
J33nB283_p0410b29║時人見寒山，各謂是風顛，貌不起人目，身唯布裘纏。我語
J33nB283_p0410b30║他不會，他語我不言，為報往來者，可來向寒山。
J33nB283_p0410c01║聚財能作祟，貪酒遂成顛。為女將身縛，如蠶被繭纏。轉添
J33nB283_p0410c02║三毒盛，翻怪六親言。未死常遭病，魂靈在泰山。
J33nB283_p0410c03║高峰嶮無路，惟我到峰顛，萬象自妍醜，松直被藤纏。聾婆
J33nB283_p0410c04║解聽曲，啞郎亦可言，若是能知此，好來住寒山。
J33nB283_p0410c05║勸你休去來，莫惱他閻老。失腳入三途，粉骨遭千擣。長為
J33nB283_p0410c06║地獄人，永隔今生道。勉你信余言，識取衣中寶。
J33nB283_p0410c07║方哀西舍兒，又哭東鄰老。去矣喚不回，怒焉心似擣。前時
J33nB283_p0410c08║畫棟宅，今日青松道。客養千金軀，臨化消其寶。
J33nB283_p0410c09║村村田舍翁，啾啾市井老。勞擾住堪忍，內心如物擣。祭社
J33nB283_p0410c10║報有年，豐收贊有道。未識衣珠奇，只看他人寶。
J33nB283_p0410c11║世間一等流，誠堪與人笑，出家弊己身，誑俗將為道。雖著
J33nB283_p0410c12║離塵衣，衣中多養蚤，不如歸去來，識取心王好。
J33nB283_p0410c13║下士聞我說，堂堂拍手笑。老聃曾有言，不笑不為道。頑若
J33nB283_p0410c14║水浸石，忙如火烘蚤。歸依佛法僧，始信吾家好。
J33nB283_p0410c15║吾有一橛禪，勸汝勿冷笑。明得大好山，可入寒巖道。視此
J33nB283_p0410c16║深林虎，恰似灰裏蚤。但直心不殺，自然事事好。
J33nB283_p0410c17║我住在村鄉，無爺亦無孃。無名無姓第，人喚作張王。並無
J33nB283_p0410c18║人教我，貧賤也尋常。自憐心的實，堅固等金剛。
J33nB283_p0410c19║虛空一大宅，般若所生孃。身是神通藏，心為自在王。千般
J33nB283_p0410c20║歸有壞，一悟出無常。對鏡逢緣處，惟柔可勝剛。
J33nB283_p0410c21║一入無為社，得見本爺孃。善言喻慰我，行慈是心王。萬物
J33nB283_p0410c22║各有適，誰常誰不常。打開無盡藏，始知柔與剛。
J33nB283_p0410c23║為人常喫用，愛意須慳惜，老去不自由，漸被他催斥。送向
J33nB283_p0410c24║荒山頭，一生願虛擿，亡羊罷補牢，失意終無極。
J33nB283_p0410c25║孝子人所嗟，逆兒天不惜。妻孥受愛憐，父母造訶斥。簷水
J33nB283_p0410c26║高下流，機梭往來擿。汝兒如汝為，何以報罔極。
J33nB283_p0410c27║上流天人仰，下流無可惜。前行後指訶，暗裏鬼亦斥。似葉
J33nB283_p0410c28║病秋霜，如潭石投擿。凄凄閉冥途，往來苦焉極。
J33nB283_p0410c29║寄語食肉漢，食時無逗遛。今生過去種，未來今日修。只取
J33nB283_p0410c30║今日美，不畏來生憂。老鼠入飯瓮，雖飽難出頭。
J33nB283_p0411a01║我有一間屋，住來成逗遛。方當未壞時，且可隨緣修。椽梠
J33nB283_p0411a02║既差脫，崩摧何足憂。同袍儻見念，相送荒山頭。
J33nB283_p0411a03║吾有一清機，用時不逗遛。逢人即不吝，苦口叫伊修。為善
J33nB283_p0411a04║人長樂，積業轉多憂。誰知生公說，怪石也點頭。
J33nB283_p0411a05║我在村中住，眾推無比方。昨日到城下，仍被狗形相。或嫌
J33nB283_p0411a06║褲太窄，或說衫少長。撐卻鷂子眼，雀兒舞堂堂。
J33nB283_p0411a07║各有隨身影，驅馳走四方。幾回閒辯譿，何處細端相。遠近
J33nB283_p0411a08║燈肥瘦，高低月短長。不知圓寂夜，誰在涅槃堂。
J33nB283_p0411a09║志在幽深處，不必愛下方。安危兩無束，形骸沒四相。念靜
J33nB283_p0411a10║無延促，心生有短長。若能絕向背，皎月在茆堂。
J33nB283_p0411a11║如許多寶貝，海中乘壞舸。前頭失卻桅，後面又無舵。宛轉
J33nB283_p0411a12║任風吹，高低隨浪簸。如何得到岸，努力莫端坐。
J33nB283_p0411a13║君乘日本船，我泛高麗舸。風順且揚帆，浪麤宜正舵。蛟龍
J33nB283_p0411a14║任出沒，晝夜從掀簸。一日至寶洲，開懷促席坐。
J33nB283_p0411a15║將錢買蜀錦，南上尋吳舸。明日到蘇杭，風高連催舵。錢塘
J33nB283_p0411a16║濤浪險，出沒狂飄簸。四大忽拋棄，冥歸黑暗坐。
J33nB283_p0411a17║男兒大丈夫，作事莫莽鹵。勁挺鐵石心，直取菩提路。邪路
J33nB283_p0411a18║不用行，行之枉辛苦。不要求佛果，識取心王主。
J33nB283_p0411a19║學道要分明，勸君休莽鹵。譬如適萬里，復得還鄉路。一旦
J33nB283_p0411a20║造其居，全拋跋涉苦。升堂見本尊，箇是家中主。
J33nB283_p0411a21║世有一般人，作事多莽鹵。不肯行大門，專要走小路。穿鑿
J33nB283_p0411a22║弄虛頭，臨死始見苦。不信無為公，原是本來主。
J33nB283_p0411a23║嗊嗊買魚肉，擔歸餧妻子。何須殺他命，將來活汝己。此非
J33nB283_p0411a24║天堂緣，純是地獄滓。徐六語破堆，始知沒道理。
J33nB283_p0411a25║買肉又買魚，養妻兼養子。脂膏在他身，罪過歸自己。可惜
J33nB283_p0411a26║七尺漢，竟成一團滓。死後入地獄，生前昧天理。
J33nB283_p0411a27║殺羊復宰豬，傷殘到雞子。殺伊痛難言，充腸片刻己。哀哉
J33nB283_p0411a28║此輩流，乃貪此穢滓。泥犁與梵世，定不爽報理。
J33nB283_p0411a29║六極常嬰困，九維徒自論。有才遺草澤，無藝閉蓬門。日上
J33nB283_p0411a30║巖猶暗，煙消谷尚昏。其中長者子，箇箇總無褌。
J33nB283_p0411b01║何由傾我意，不得與君論。一悟天真佛，長拋火宅門。風霜
J33nB283_p0411b02║令鬢改，利欲使心昏。頗憶先生傳，危哉蝨處褌。
J33nB283_p0411b03║雲生千巖裏，獨坐與誰論。健來步古徑，倦去入巖門。心清
J33nB283_p0411b04║聞谷響，月皎洗重昏。不似玉泉子，長年著一褌。
J33nB283_p0411b05║城北仲翁翁，渠家多酒肉。仲翁婦死時，弔客滿堂屋。仲翁
J33nB283_p0411b06║自身亡，能無一人哭。喫他桮臠者，何太冷心腹。
J33nB283_p0411b07║錢氏有勢時，路人如骨肉。一朝逢破敗，百鬼瞰其屋。弟死
J33nB283_p0411b08║兄不葬，夫亡婦不哭。皆由積惡深，餘禍延遺腹。
J33nB283_p0411b09║五陵浪蕩子，日日噇酒肉。終夜宿娼家，陳年不落屋。忽然
J33nB283_p0411b10║死路傍，凄凄有誰哭。舊女得新夫，何曾痛心腹。
J33nB283_p0411b11║人生一百年，佛說十二部。慈悲如野鹿，瞋怒似家狗。家狗
J33nB283_p0411b12║趕不去，野鹿常好走。欲伏獼猴心，須聽獅子吼。
J33nB283_p0411b13║人間一念惡，便屬閻羅部，兩手無寸刃，何以制鐵狗？火逼
J33nB283_p0411b14║寒風吹，顛狂四邊走，號呼痛切時，箇是誰音吼？
J33nB283_p0411b15║啾啾雜三界，往來遊四部。得時上國賓，失路喪家狗。上士
J33nB283_p0411b16║貴山林，下愚徒奔走。不能辨是非，狐假師兒吼。
J33nB283_p0411b17║養女畏太多，已生須訓誘。捺頭遣小心，鞭背令緘口。未解
J33nB283_p0411b18║乘機杼，那堪事箕帚。張婆語驢駒，汝大不知母。
J33nB283_p0411b19║人間五逆子，善語難勸誘。但苦爺孃心，偏甜妻子口。東鄰
J33nB283_p0411b20║破糞箕，西舍生苕帚。不及鸚鵡兒，能供盲父母。
J33nB283_p0411b21║世上癡兒女，語默難勸誘。才為說三心，笑破一張口。狼藉
J33nB283_p0411b22║古人書，守著敝苕帚。何不背無明，見汝親父母。
J33nB283_p0411b23║我見百十狗，箇箇毛鬇鬡。臥者樂自臥，行者樂自行。投之
J33nB283_p0411b24║一塊骨，相與啀喍爭。良由為骨少，狗多分不平。
J33nB283_p0411b25║貪夫計斗粟，怒髮上鬇鬡。志士心四海，惟憂道不行。鴟梟
J33nB283_p0411b26║嚇腐鼠，返恐鵷雛爭。欲識曠蕩懷，悠然如水平。
J33nB283_p0411b27║至人居巢穴，鬚髮常鬇鬡。得意安林下，無心入郭行。仁騶
J33nB283_p0411b28║不踐草，德鳥豈相爭。常觀萬物化，海嶽似掌平。
J33nB283_p0411b29║豬喫死人肉，人喫死豬腸。豬不嫌人臭，人返道豬香。豬死
J33nB283_p0411b30║拋水內，人死掘地藏。彼此莫相喫，蓮花生沸湯。
J33nB283_p0411c01║寧食自己肉，莫攪他人腸。止殺可延壽，改過勝燒香。人欲
J33nB283_p0411c02║殺豬時，豬走無處藏。死後墮地獄，身先投鑊湯。
J33nB283_p0411c03║勿貪旨酒味，酒味腐人腸。束腰三皮篾，晏坐一爐香。真性
J33nB283_p0411c04║在雲崛，妄心何處藏。放出金剛燄，無乃竭鑊湯。
J33nB283_p0411c05║世有一等愚，茫茫恰似驢。還解人言語，貪婬狀若豬。險歌
J33nB283_p0411c06║難可測，實語卻成虛。誰能共伊語，令教莫此居。
J33nB283_p0411c07║眾生色所愚，喚作墜車驢。三業不清淨，還同碾屎豬。從來
J33nB283_p0411c08║神識暗，返謂佛言虛。地獄方將入，天堂未肯居。
J33nB283_p0411c09║既生顛倒見，所以作馬驢。倘行一些善，便似遼海豬。此名
J33nB283_p0411c10║阿練若，口開亦掠虛。他日閻羅責，此房不再居。
J33nB283_p0411c11║蹭蹬諸貧士，饑寒成至極。閒居好作詩，札札用心力。賤人
J33nB283_p0411c12║言孰采，勸君休歎息。題安餬餅上，乞狗也不喫。
J33nB283_p0411c13║今時學道人，未困先疲極。無量劫修行，皆出勇猛力。中心
J33nB283_p0411c14║自勉強，前進勿休息。初種皤桃枝，果熟乃可喫。
J33nB283_p0411c15║嗟爾四眾流，茫茫焉有極。不知累生苦，卻謂承渠力。愚者
J33nB283_p0411c16║順此惑，達者常歎息。至人去不返，殘羹教誰喫。
J33nB283_p0411c17║貧驢欠一尺，富狗剩三寸。若分富不平，中半貧與困。始取
J33nB283_p0411c18║驢飽足，卻令狗饑頓。為汝熟思量，令我也愁悶。
J33nB283_p0411c19║世間貴與賤，相去不能寸。貴者隨心成，賤者作事困。外物
J33nB283_p0411c20║安可必，前生預排頓。不如兩置之，肚裏無憂悶。
J33nB283_p0411c21║成敗自有數，焉可勞方寸。笑彼扣牛歌，急如負鹽困。名位
J33nB283_p0411c22║未致身，此身已委頓。五夜細思量，使人心中悶。
J33nB283_p0411c23║赫赫誰壚肆，其酒甚濃厚。可憐高幡幟，極目平升斗。何意
J33nB283_p0411c24║訝不售，其家多猛狗。童子若來沽，狗咬便是走。
J33nB283_p0411c25║為人不愛錢，生計何由厚。若學貪汙輩，黃金堆到斗。身雖
J33nB283_p0411c26║著衣服，行不如豬狗。一似瞎獼猴，隨他驢隊走。
J33nB283_p0411c27║身前不為善，身後何福厚。皮囊忽然棄，金珠徒盈斗。可惜
J33nB283_p0411c28║愛網牽，一生如獵狗。安知無所用，冥然空裏走。
J33nB283_p0411c29║我見一癡漢，仍居三兩婦。養得八九兒，總是隨宜手。丁戶
J33nB283_p0411c30║是新差，資財非舊有。黃蘗作驢鞦，始知苦在後。
J33nB283_p0412a01║苦哉摩訶羅，破戒私置婦。官納田地租，家充弓努手。死生
J33nB283_p0412a02║無人替，財物為他有。業鏡在面前，尾巴插背後。
J33nB283_p0412a03║一為富家妾，一作貧兒婦。富妾一身閒，貧婦勞身手。富乃
J33nB283_p0412a04║誇現成，貧亦嗟無有。貧富均為幻，無乃只先後。
J33nB283_p0412a05║買肉血聒聒，買魚跳鱍鱍。君身招罪累，妻子成快活。捷死
J33nB283_p0412a06║渠家去，他人誰敢遏。一朝如破床，兩箇當頭脫。
J33nB283_p0412a07║提籃買魚蝦，只揀鮮鱍鱍。拋放池水間，十可八九活。斫肉
J33nB283_p0412a08║血淋漓，揮刀難止遏。殺生養己命，冤報何時脫。
J33nB283_p0412a09║豬肉買大臠，做膾魚鱍鱍。父母閉中堂，妻兒共快活。三盞
J33nB283_p0412a10║兩盞酒，貪性不能遏。伊自不回光，惡緣爭教脫。
J33nB283_p0412a11║憐底眾生病，餐嘗略不厭。蒸豚搵蒜醬，炙鴨點椒鹽。去骨
J33nB283_p0412a12║鮮魚鱠，兼皮熟肉臉。不知他命苦，只取自家甜。
J33nB283_p0412a13║持齋猶不足，茹素太無厭。就筍煨糠火，生蔥拌食鹽。麵同
J33nB283_p0412a14║魚作臠，麩借肉為臉。妄想沈生死，都因為口甜。
J33nB283_p0412a15║酒海常耽著，肉山苦不厭。饌嫌魚有刺，舞怪女無鹽。往往
J33nB283_p0412a16║恣情識，時時弄笑臉。不疑甘草苦，未信黃連甜。
J33nB283_p0412a17║我見謾人漢，如籃盛水走。一氣將歸家，籃裏何曾有。我見
J33nB283_p0412a18║被人謾，一似園中韭。日日被人傷，天生還自有。
J33nB283_p0412a19║將瓶貯虛空，繞四天下走。貯處空不少，瀉時空不有。神識
J33nB283_p0412a20║空一如，妄想著於韭。出釜而入腸，到頭何所有。
J33nB283_p0412a21║手裏持刀筆，朝朝隨人走。不知自羞辱，刀筆榮何有。未若
J33nB283_p0412a22║食苦菜，亦不貪園韭。中心坦坦平，一翳終無有。
J33nB283_p0412a23║寄語諸仁者，復以何為懷？達道見自性，自性即如來。天真
J33nB283_p0412a24║元具足，修證轉差回。棄本卻逐末，只守一場獃。
J33nB283_p0412a25║方寸心難搆，平常道在懷，終然無比況，勸你莫將來。往往
J33nB283_p0412a26║昏如醉，區區喚不回，都忘許大事，真箇是癡獃。
J33nB283_p0412a27║大道沒漸次，物象豈干懷。衷既無能牽，外從何所來。心心
J33nB283_p0412a28║不學佛，到頭空自回。不能祛此惑，阿獃真阿獃。
J33nB283_p0412a29║人生在塵蒙，恰如盆中蟲。終日行遶遶，不離其盆中。神仙
J33nB283_p0412a30║不可比，煩惱計無窮。歲月如流水，須臾作老翁。
J33nB283_p0412b01║面白髮蒙蒙，分明一裸蟲。不為鳥獸行，常在人天中。性淨
J33nB283_p0412b02║豁然悟，輪回從此窮。鏟除地獄業，推倒閻羅翁。
J33nB283_p0412b03║生來心蒙昧，啾唧如蚊蟲。鹿鹿虛度日，著著落貪中。只待
J33nB283_p0412b04║喪軀日，方悔禪未窮。識神從此墜，誰管富家翁。
J33nB283_p0412b05║下愚讀我詩，不解卻嗤誚。中庸讀我詩，思量云甚要。上賢
J33nB283_p0412b06║讀我詩，把著滿面笑。楊修見幼婦，一覽便知玅。
J33nB283_p0412b07║我詩非俗語，俗子徒嘲誚，既不說利名，又不干權要。得句
J33nB283_p0412b08║有誰知？臨風恒自笑，可喜復可愕，無玄亦無玅。
J33nB283_p0412b09║我詩無典則，寫出人便誚，上士乃思惟，契理在玄要。下愚
J33nB283_p0412b10║卻迷理，搖頭撫掌笑，所以有斯愚，不為指微玅。
J33nB283_p0412b11║五言五百篇，七字七十九。三字二十一，都來六百首。一例
J33nB283_p0412b12║書巖石，自誇云好手。若能會我詩，真是如來母。
J33nB283_p0412b13║張公問李老，郭五答鄭九，識滅生死離，四人皆肯首。善才
J33nB283_p0412b14║但合掌，玅德遙伸手，歷劫始相逢，奇哉諸佛母。
J33nB283_p0412b15║人擬尋聖跡，十有七八九。問樵樵不知，且自橫搖首。惟有
J33nB283_p0412b16║蒼色猿，當年曾攜手。要契意外意，無為乃父母。
J33nB283_p0412b17║吾心似秋月，碧潭清皎潔。無物堪比倫，教我如何說。
J33nB283_p0412b18║莫比心如月，秋霜亦非潔。諸來參學人，試聽虛空說。
J33nB283_p0412b19║我有徑寸珠，瑩然生皎潔。弄此絕無比，懶得向人說。
J33nB283_p0412b20║碧澗泉水清，寒山月華白。默知神自明，觀空境逾寂。
J33nB283_p0412b21║眼將山共青，心與月俱白。魚戲水自閒，鳥鳴林轉寂。
J33nB283_p0412b22║千峰送夕照，一水忽生白。花氣紛紛寒，教誰沈空寂。
J33nB283_p0412b23║瞋是心中火，能燒功德林，欲行菩薩道，忍辱護真心。
J33nB283_p0412b24║遊戲虛空藏，莊嚴智慧林。一毫無欲念，萬事不欺心。
J33nB283_p0412b25║手提青虹劍，一斬荊棘林。六合妖氛埽，費盡平生心。
J33nB283_p0412b26║閒自訪高僧，煙山萬萬層。師親指歸路，月挂一輪燈。
J33nB283_p0412b27║深山一箇僧，高臥白雲層，解把爐中雪，分為海底燈。
J33nB283_p0412b28║得見別峰僧，舊在碧雲層。閒把柔和火，照見須彌燈。
J33nB283_p0412b29║閒遊華頂上，天朗月光輝。四顧晴空裏，白雲同鶴飛。
J33nB283_p0412b30║平生愛山水，山水有清輝。不獨還林鳥，吾心亦倦飛。
J33nB283_p0412c01║極目雲山下，青天看落輝。歸鴉從此去，卻向上林飛。
J33nB283_p0412c02║身著空花衣，足躡龜毛履，手把兔角弓，擬射無明鬼。
J33nB283_p0412c03║達磨返流沙，遺下一隻履。踢出腳尖頭，嚇殺閻羅鬼。
J33nB283_p0412c04║往往貪程途，不知真踐履。笑他一陌錢，送出間神鬼。
J33nB283_p0412c05║多少天台人，不識寒山子。莫知真意度，喚作閒言語。
J33nB283_p0412c06║甜桃不結實，苦李偏生子。昧卻祖師心，隨他文字語。
J33nB283_p0412c07║大道復何如，來投金仙子。教識自家寶，莫尋人人語。
J33nB283_p0412c08║粵自居寒山，曾經幾萬載。任運遯林泉，棲遲觀自在。巖中
J33nB283_p0412c09║人不到，白雲常靉靉。細草作臥褥，青天為被盍。快活枕石
J33nB283_p0412c10║頭，天地任變改。
J33nB283_p0412c11║人生一世閒，俯仰惟覆載。去者日已多，曾無故人在。思之
J33nB283_p0412c12║氣鬱律，感彼雲靆靉。高岸竟為谷，新松俄偃盍。百年能幾
J33nB283_p0412c13║時，虛空終不改。
J33nB283_p0412c14║努力造華屋，欲傳千百載。屋成人已衰，人去屋還在。東廡
J33nB283_p0412c15║生荊棘，西鄰飛煙靉。王家燕自飛，謝氏車無盍。世事如覆
J33nB283_p0412c16║局，滄桑亦常改。
J33nB283_p0412c17║自羨山閒樂，逍遙無倚托。逐日養殘軀，閒思無所作。時披
J33nB283_p0412c18║古佛書，往往登石閣。下窺千尺崖，上有雲盤礡。寒月泠颼
J33nB283_p0412c19║颼，身似孤飛鶴。
J33nB283_p0412c20║問我何所樂，山林可栖托。澗泉處處流，松籟時時作。夜月
J33nB283_p0412c21║點明燈，朝雲吐飛閣。六窗正虛寂，萬象同磅礡。仙子海上
J33nB283_p0412c22║來，俱騎一隻鶴。
J33nB283_p0412c23║必欲學無為，台山幽可托。有瓢挂樹枝，有屋傍巖作。登眺
J33nB283_p0412c24║蒼石林，坐臥白雲閣。四壁豁然虛，千峰常磅礡。有月可代
J33nB283_p0412c25║燈，遙見松上鶴。
J33nB283_p0412c26║昔日極貧苦，夜夜數他寶。今日審思量，自家須營造。掘得
J33nB283_p0412c27║一寶藏，純是水晶珠。大有碧眼胡，密擬買將去。余即報渠
J33nB283_p0412c28║言，此珠無價數。
J33nB283_p0412c29║最切不在身，至貴不在寶。天堂任我為，地獄從誰造。眼橫
J33nB283_p0412c30║鼻直者，各自有心珠。玉兔與金烏，朝夕任來去。只是一珠
J33nB283_p0413a01║光，變現河沙數。
J33nB283_p0413a02║家藏一靈物，聲價重七寶。觸處得逢原，隨緣不作造。瑩潔
J33nB283_p0413a03║堪比月，應對走盤珠。珠盤無隱現，非來亦非去。而今握在
J33nB283_p0413a04║手，光色百千數。
J33nB283_p0413a05║一生慵嬾作，憎重只便輕，他家學事業，余持一卷經。無心
J33nB283_p0413a06║裝褾軸，來去省人擎。應病則說藥，方便度眾生。但自心無
J33nB283_p0413a07║事，何處不惺惺？
J33nB283_p0413a08║貪夫何日足，苦擔幾時輕。未讀生天論，那知了義經。一頭
J33nB283_p0413a09║和酒浸，雙手把錢擎。月算分毫聚，年推息利生。無常旦夕
J33nB283_p0413a10║至，只恐不惺惺。
J33nB283_p0413a11║咄咄癡男子，做事何重輕。欲作無佛論，還須讀金經。能知
J33nB283_p0413a12║聖人理，此筆終可擎。休去尋丹砂，直自悟無生。此是善方
J33nB283_p0413a13║便，聲聲叫獨惺。
J33nB283_p0413a14║有人笑我詩，我詩合典雅。不煩鄭氏箋，豈用毛公解。不恨
J33nB283_p0413a15║會人稀，只為知音寡。若遣趁宮商，余病莫能罷。忽遇明眼
J33nB283_p0413a16║人，即自流天下。
J33nB283_p0413a17║寒山三百篇，十倍高風雅。舜若多神抄，無言童子解。陽春
J33nB283_p0413a18║白雪曲，自下和者寡。世慮誦時空，塵緣吟處罷。吾將列作
J33nB283_p0413a19║圖，寢臥於其下。
J33nB283_p0413a20║風流青山士，恬淡何幽雅。智者住此中，愚夫不可解。我有
J33nB283_p0413a21║漁家傲，此曲和者寡。遙寄利名兄，俾聞塵累罷。可以樂無
J33nB283_p0413a22║為，此峰弗忍下。
J33nB283_p0413a23║我見人轉經，依他言語會。口轉心不轉，心口相違背。心真
J33nB283_p0413a24║無委曲，不作諸纏盍。但且自省躬，莫覓他替代。可中作得
J33nB283_p0413a25║主，是知無內外。
J33nB283_p0413a26║我今欲說禪，不可作禪會。謂渠是即觸，謂渠即非背。背觸
J33nB283_p0413a27║二俱掃，洞庭湖無盍。如何繼先德，將此傳後代。白月上林
J33nB283_p0413a28║端，清風起天外。
J33nB283_p0413a29║亦有箇方便，休作實法會。背時豈離觸，觸時何曾背。觸背
J33nB283_p0413a30║兩分明，如函偶得盍。清苦學先賢，無燈乃月代。設若問如
J33nB283_p0413b01║何，更在青山外。
J33nB283_p0413b02║余勸諸稚子，急離火宅中。三車在門外，載你免飄蓬。露地
J33nB283_p0413b03║四衢坐，當天萬事空。十方無上下，來往任西東。若得箇中
J33nB283_p0413b04║意，縱橫處處通。
J33nB283_p0413b05║譬如一眼龜，墮在大海中。出入無量歲，隨波若萍蓬。一朝
J33nB283_p0413b06║值浮木，而不得其空。南去又向北，西來復往東。忽然相撞
J33nB283_p0413b07║著，處處是圓通。
J33nB283_p0413b08║性海駕虛舟，亭亭清波中。風恬如輕葉，浪靜無轉蓬。皎潔
J33nB283_p0413b09║縣秋月，悠揚穩行空。有時帆指西，忽焉掉向東。金煙任縹
J33nB283_p0413b10║緲，九地常相通。
J33nB283_p0413b11║我見出家人，不習出家學。欲知真出家，心淨無繩索。澄澄
J33nB283_p0413b12║絕玄玅，如如無倚託。三界任縱橫，四生不可泊。無為無事
J33nB283_p0413b13║人，逍遙實快樂。
J33nB283_p0413b14║捨家得出家，有學成無學。四壁泠蕭蕭，六門空索索。已除
J33nB283_p0413b15║桑下戀，聊向橘中託。天地即幻化，山林同旅泊。笙歌與鼓
J33nB283_p0413b16║鐘，非吾所謂樂。
J33nB283_p0413b17║多見在家人，勝過出家學。火中生蓮花，手底有線索。每見
J33nB283_p0413b18║出家人，一身無所託。徒自染麻衣，往來如旅泊。不及向上
J33nB283_p0413b19║人，乃有涅槃樂。
J33nB283_p0413b20║寒山出此語，復似顛狂漢。有事對面說，所以足人怨。心直
J33nB283_p0413b21║出語直，直心無背面。臨死渡奈河，誰是嘍囉漢。冥冥泉臺
J33nB283_p0413b22║路，被業相拘絆。
J33nB283_p0413b23║參禪了生死，特達英雲漢。只是一味真，能降眾魔怨。幾多
J33nB283_p0413b24║惡心性，孤負好頭面。不學向上人，甘為下劣漢。恰似被罩
J33nB283_p0413b25║魚，身受芒繩絆。
J33nB283_p0413b26║義可以安身，道可為好漢。不遭六賊牽，不生三毒怨。出語
J33nB283_p0413b27║直如絃，春風笑滿面。此是豪傑士，亦是丈夫漢。是名大導
J33nB283_p0413b28║師，人天釋羈絆。
J33nB283_p0413b29║憶得二十年，徐步國清歸。國清寺中人，盡道寒山癡。癡人
J33nB283_p0413b30║何用疑，疑不解尋思。我尚自不識，是伊爭得知。低頭不用
J33nB283_p0413c01║問，問得復何為。有人來罵我，分明了了知。雖然不應對，卻
J33nB283_p0413c02║是得便宜。
J33nB283_p0413c03║茫茫三界中，火宅豈可歸。修習戒定慧，滅除貪瞋癡。貪瞋
J33nB283_p0413c04║癡本空，戒定慧絕思。了此即是佛，非佛誰能知。行住及坐
J33nB283_p0413c05║臥，蕭然何所為。眾生不請友，日用無緣知。萬象共酬酢，縱
J33nB283_p0413c06║橫皆合宜。
J33nB283_p0413c07║茫茫六合裏，窮子不見歸。熱腸為他斷，冷眼笑誰癡。伊雖
J33nB283_p0413c08║不信受，舉意長相思。我有後得智，明明乃誰知。此名第一
J33nB283_p0413c09║義，亦名空無為。縱有具知識，面目亦莫知。若是有所知，知
J33nB283_p0413c10║亦落便宜。
J33nB283_p0413c11║語你出家輩，何名為出家。奢華求養活，繼綴族姓家。美舌
J33nB283_p0413c12║甜唇觜，諂曲心鉤加。終日禮道場，持經置功課。爐燒神佛
J33nB283_p0413c13║香，打鐘高聲和。六時養客舂，夜夜不得臥。只為愛錢財，心
J33nB283_p0413c14║中不脫灑。見他高道人，卻嫌誹謗罵。驢屎比麝香，苦哉佛
J33nB283_p0413c15║陀邪。
J33nB283_p0413c16║往古出家者，出離三界家。近來出家者，返入他人家。繼拜
J33nB283_p0413c17║別父母，重重貧愛加。放錢作衣資，置產收租課。結伴噇魚
J33nB283_p0413c18║肉，同聲相唱和。厚茵高廣床，未夜先眠臥。肚裏濁如泥，外
J33nB283_p0413c19║頭將水灑。童奴稍失意，未免惡瞋罵。乃是羅剎黨，假號僧
J33nB283_p0413c20║伽邪。
J33nB283_p0413c21║古來出家兒，不倚權勢家。今來則不然，專意走豪家。既不
J33nB283_p0413c22║畏人恥，情識亦交加。又不明大事，攀緣為常課。才唱豆葉
J33nB283_p0413c23║黃，拍盲便相和。美食噇三餐，長伸兩腳臥。肚裏黑如桼，逢
J33nB283_p0413c24║人只瀟灑。蠱毒障他人，銜怨背地罵。魚目比明珠，鉛刃稱
J33nB283_p0413c25║莫邪。
J33nB283_p0413c26║又見出家兒，有力及無力。上上高節者，鬼神欽道德。君王
J33nB283_p0413c27║分輦坐，諸侯拜迎逆。堪為世福田，世人須保惜。下下低愚
J33nB283_p0413c28║者，詐現多求覓。濁濫即可知，愚癡愛財色。著卻福田衣，種
J33nB283_p0413c29║田討衣食。作債稅牛犁，為事不忠直。朝朝行弊惡，往往痛
J33nB283_p0413c30║臀脊。不解善思量，地獄苦無極。一朝著病纏，三年臥床席。
J33nB283_p0414a01║亦有真佛性，翻作無明賊。南無佛陀邪，遠遠求彌勒。
J33nB283_p0414a02║僧寺收民田，官司驗物力。好閒呼小名，豈復尊大德。常住
J33nB283_p0414a03║歸自己，師資懷五逆。法王如基業，費蕩真可惜。拋卻自家
J33nB283_p0414a04║寶，走向旁邊覓。枷鎖亂縱橫，都緣耽酒色。饅頭著菜豏，抵
J33nB283_p0414a05║死不肯食。百種邪思量，詐云我心直。命終入地獄，鐵棒敲
J33nB283_p0414a06║驢脊。灌口用洋銅，其時悔無極。從今便覺悟，脅不至床席。
J33nB283_p0414a07║打破無字關，屏除煩惱賊。卻觀大千界，掌上菴摩勒。
J33nB283_p0414a08║多見袈裟下，虛頭勞心力。意馳在貨財，迷惑不修德。師訓
J33nB283_p0414a09║略緊嚴，肚裏便懷逆。侵漁缽中物，細滑常自惜。開口簧鼓
J33nB283_p0414a10║人，處處多求覓。迷珠馳四方，不覺惡顏色。薑桂與參朮，酥
J33nB283_p0414a11║油拌甘食。求道無一箇，射利偏相直。忽忽老病催，呻吟睡
J33nB283_p0414a12║破眷。開眼無人伴，憔悴心轉極。從頭細思量，舉手空拍席。
J33nB283_p0414a13║猛惺悟真如，原是者箇賊。回觀宇宙中，處處是彌勒。
J33nB283_p0414a14║常聞國大臣，朱紫簪纓祿。富貴百千般，貪榮不知辱。奴馬
J33nB283_p0414a15║滿宅舍，金銀盈帑屋。癡福暫時扶，薶頭作地獄。忽死萬事
J33nB283_p0414a16║休，男女當頭哭。不知有禍殃，前路何疾速。家破泠颼颼，食
J33nB283_p0414a17║無一粒粟。凍餓苦悽悽，良由不覺觸。
J33nB283_p0414a18║人生一世間，那箇無天祿。但只貪富貴，未常憂寵辱。酒思
J33nB283_p0414a19║常滿桮，錢恨不盈屋。吾佛有勸戒，妻子真牢獄。生聚暫為
J33nB283_p0414a20║歡，死別長嗥哭。泉路動即至，火輪來甚速。相逢盡冰炭，所
J33nB283_p0414a21║啖非菽粟。都由在世時，軟滑生淫觸。
J33nB283_p0414a22║貪人在富貴，所以每干祿。昧理懷瞋怒，何知羞與辱。南堂
J33nB283_p0414a23║與北堂，東屋打西屋。癡人憂不多，達士畏如獄。只云生前
J33nB283_p0414a24║歡，不識死後哭。已見老之至，尚怪無常速。回首火阿房，不
J33nB283_p0414a25║見一粒粟。可嗟苦眾生，風刀常覺觸。
J33nB283_p0414a26║上人心猛利，一聞便知玅，中流心清淨，審思云甚要。下士
J33nB283_p0414a27║鈍暗癡，頑皮最難裂，直得血淋漓，始知自摧滅。看取開眼
J33nB283_p0414a28║賊，鬧市集人決，死屍棄如塵，此時向誰說？男兒大丈夫，一
J33nB283_p0414a29║刀兩段截，人面禽獸心，造作何時歇？
J33nB283_p0414a30║修心有善惡，報土開粗玅，末上得菩提，最先明旨要。謗而
J33nB283_p0414b01║不信者，頭作七分裂，懺悔福乃生，歸依罪尋滅。自心即是
J33nB283_p0414b02║佛，更欲從誰決？若待無常到，此時何所說？祖師示方便，言
J33nB283_p0414b03║語太直截，且向三句參，喫茶珍重歇。
J33nB283_p0414b04║達士在巖中，獨坐觀眾玅，乃符法王理，無為終切要。此是
J33nB283_p0414b05║至人寶，千古疑團裂，一物不將來，諸緣何處滅？但看石女
J33nB283_p0414b06║兒，密意有深訣，玅語人不聞，喃喃徒自說。欲透生死關，利
J33nB283_p0414b07║刃當頭截，頑皮如徹頭，生死當下歇。
J33nB283_p0414b08║我見轉輪王，千子常圍繞。十善化四天，莊嚴多七寶。七寶
J33nB283_p0414b09║鎮隨身，莊嚴甚玅好。一朝福報盡，猶若棲蘆鳥。還作牛領
J33nB283_p0414b10║蟲，六趣受業道。況復諸凡夫，無常豈長保。生死如旋火，輪
J33nB283_p0414b11║回似麻稻。不解早覺悟，為人枉虛老。
J33nB283_p0414b12║吾聞鹿角仙，草舍藤蘿繞。清淨無欲身，莊嚴不貪寶。後因
J33nB283_p0414b13║婬女過，貪彼顏色好。竟作蝜蝂蟲，俱成鴛鴦鳥。自茲失神
J33nB283_p0414b14║力，由是落魔道。爾輩居華堂，身心豈可保。婦人如雨雹，能
J33nB283_p0414b15║壞垂成稻。相勸早回頭，紅顏鏡中老。
J33nB283_p0414b16║有種人常慳，僮僕饑相繞。得錢自買喫，何況散珍寶。勞他
J33nB283_p0414b17║帝釋天，惡事轉為好。真偽即能分，亦似得群鳥。佛說汝愚
J33nB283_p0414b18║癡，迷惑不修道。是身如臭囊，骨肉不可保。與汝作喻言，種
J33nB283_p0414b19║豆不生稻。一聆冷似灰，回首鬚髮老。
J33nB283_p0414b20║寒山有一宅，宅中無欄隔。六門左右通，堂中見天碧。房房
J33nB283_p0414b21║虛索索，東壁打西壁。其中一物無，免被人來借。寒到燒軟
J33nB283_p0414b22║火，饑來煮菜喫。不學田舍翁，廣置田莊宅。盡作地獄業，一
J33nB283_p0414b23║入何曾極。好好善思量，思量知軌則。
J33nB283_p0414b24║本有黃金宅，光明了不隔，春來花自紅，雨過前山碧。幸自
J33nB283_p0414b25║開六戶，何須安四壁？空房我不居，曠劫誰能借？任此一朽
J33nB283_p0414b26║舍，年深白蟻喫，成時藉他緣，壞亦非吾宅。鼎鼎百年內，行
J33nB283_p0414b27║行冥數極，誰為主人翁？凡聖咸取則。
J33nB283_p0414b28║我有一舍宅，不裝亮窗隔。風吹秋冥冥，月照生金碧。內是
J33nB283_p0414b29║寂寂空，外沒些些壁。屋主無姓名，汝來與誰借。防饑收橡
J33nB283_p0414b30║芋，客來爛煮喫。推倒熱焰山，樹起清涼宅。百丈仰飛霞，千
J33nB283_p0414c01║載無終極。一句報汝言，為汝長作則。
J33nB283_p0414c02║寒山無漏巖，其巖甚濟要，八風吹不動，萬古人傳玅。寂寂
J33nB283_p0414c03║好安居，空空離譏誚，孤月夜長明，圓日常來照。虎丘兼虎
J33nB283_p0414c04║溪，不用相呼召，世閒有王傅，莫把同周邵。我自遯寒巖，快
J33nB283_p0414c05║活常歌笑，沙門不持戒，道士不服藥。自古多少賢，盡在青
J33nB283_p0414c06║山腳。
J33nB283_p0414c07║昔有婆羅門，修身失其要。年哀得一男，首面殊娟玅。不久
J33nB283_p0414c08║乃傾逝，悲啼眾所誚。去尋閻羅王，欲索文簿照。何遽奪吾
J33nB283_p0414c09║兒，奔走來相召。其子為老翁，汝今年已邵。暫時寄汝家，癡
J33nB283_p0414c10║騃令人笑。若無眾生病，何用諸佛藥。一藏非正文，連篇皆
J33nB283_p0414c11║注腳。
J33nB283_p0414c12║我聞大道師，示人有旨要。如花開春谿，結實楚楚玅。接得
J33nB283_p0414c13║克家兒，始免無後誚。來往三界家，空寂虛明照。天王降璽
J33nB283_p0414c14║書，高尚不受召。周旦自聖人，猜疑不免邵。己非上古風，今
J33nB283_p0414c15║人常含笑。緇衣久傷風，難為出瓶藥。不如且待時，一菴罷
J33nB283_p0414c16║行腳。
J33nB283_p0414c17║自聞梁朝日，四依諸賢士。寶誌萬回師，四仙傅大士。顯揚
J33nB283_p0414c18║一代教，作持如來使。建造僧伽藍，信心歸佛理。雖乃得如
J33nB283_p0414c19║斯，有為多患累。與道殊縣遠，拆西補東爾。不達無為功，損
J33nB283_p0414c20║多益少矣。有聲而無形，至今何處是。
J33nB283_p0414c21║我聞梁武帝，起自一名士，入相又為君，尊賢復用士。初迎
J33nB283_p0414c22║栴檀像，特遣黃華使，達磨西天來，臨朝談玅理。真心本自
J33nB283_p0414c23║明，聖諦翻為累，即迷悟求之，如反覆手爾。此道尚儼然，古
J33nB283_p0414c24║人今亡矣，欲明達磨心，武帝迷者是。
J33nB283_p0414c25║天下未平時，君王好禮士。自屈萬乘尊，只要得佳士。才俊
J33nB283_p0414c26║登三公，舌利作外使。若不讀經註，焉得經濟理。從此廣田
J33nB283_p0414c27║宅，方寸有深累。紅日照車埃，聲名乃爾爾。更求古哲人，性
J33nB283_p0414c28║分非學矣。欲名古哲心，公字無乃是。
J33nB283_p0414c29║我見凡愚人，多畜資財穀。飲酒食生命，謂言我富足。莫知
J33nB283_p0414c30║地獄深，唯求上天福。罪業如毘富，豈得免災毒。財主忽然
J33nB283_p0415a01║死，爭共當頭哭。供僧讀疏文，空是鬼神祿。福田一箇無，虛
J33nB283_p0415a02║設一群禿。不如早覺悟，莫作黑暗獄。狂風不動樹，心真無
J33nB283_p0415a03║罪福。寄語兀兀人，叮嚀再三讀。
J33nB283_p0415a04║種福如種木，種德如種穀。所積既已多，所須無不足。當求
J33nB283_p0415a05║早成佛，自具出世福。福德在世間，徒然長三毒。得之固為
J33nB283_p0415a06║喜，失之翻成哭。天眾愛莊嚴，凡夫于利祿。文人筆不停，談
J33nB283_p0415a07║士舌欲禿。只為無好心，何曾離地獄。參禪見佛性，切忌作
J33nB283_p0415a08║癡福。禮拜勤懺悔，時將藏經讀。
J33nB283_p0415a09║種得千株桃，換得百石穀。了無國稅牽，充腹一家足。快活
J33nB283_p0415a10║地行仙，無憂即是福。勤耕六味田，莫守五陰毒。信知哭裏
J33nB283_p0415a11║笑，原是笑裏哭。善惡總無常，貴賤同不祿。急早明心性，莫
J33nB283_p0415a12║待毛髮禿。作善生天堂，作惡受地獄。未悟空王旨，徒勞資
J33nB283_p0415a13║罪福。怒力念生死，快把蓮經讀。
J33nB283_p0415a14║心高如山嶽，人我不伏人。解講圍陀典，能談三教文。心中
J33nB283_p0415a15║無慚愧，破戒違律文。自言上人法，稱為第一人。愚者皆讚
J33nB283_p0415a16║歎，智者撫掌笑。陽燄虛空花，豈得兔生老。不如百不解，靜
J33nB283_p0415a17║坐絕憂惱。
J33nB283_p0415a18║屢欲談大道，難得忘言人。徒泥孔孟書，學為韓柳文。書亦
J33nB283_p0415a19║不成書，文亦不成文。開口說今古，籠罩天下人。言語失次
J33nB283_p0415a20║第，傳作一場笑。何異蠹書魚，故紙堆中老。若識本無言，即
J33nB283_p0415a21║除生死惱。
J33nB283_p0415a22║如何天與地，生此無解人。狂犬常逐塊，提筆弄虛文。不知
J33nB283_p0415a23║河嶽裏，卻有自然文。任性亂胡柴，曾不恥達人。見人少高
J33nB283_p0415a24║論，低首只含笑。此輩不堪憐，抵死賴到老。何時識情盡，免
J33nB283_p0415a25║得閻羅惱。
J33nB283_p0415a26║儂家暫下山，入到城隍裏。逢見一群女，端正容貌美。頭戴
J33nB283_p0415a27║蜀樣花，胭脂塗粉膩。金釧鏤銀朵，羅衣緋紅紫。朱顏類神
J33nB283_p0415a28║仙，香帶氤氳氣。時人皆顧盼，癡愛染心意。謂言世無雙，魂
J33nB283_p0415a29║影隨他去。狗咬枯骨頭，虛自舐唇齒。不解返思量，與畜何
J33nB283_p0415a30║曾異。今成白髮婆，老陋若精魅。無始由狗心，不超解脫地。
J33nB283_p0415b01║婦女如畫瓶，纔觀知表裏。中藏屎尿惡，外假容顏美。口吻
J33nB283_p0415b02║流涎唾，髻鬟堆垢膩。面香只燕脂，衣臭同齊紫。巧把珠玉
J33nB283_p0415b03║裝，濃熏麝蘭氣。徒迷俗子眼，莫惑高人意。轉盼顏色衰，須
J33nB283_p0415b04║臾光景去。不肯斷淫心，猶然誇皓齒。死時若朽木，未久蟲
J33nB283_p0415b05║變異。遠送向荒山，遊魂作妖魅。生前悟自性，便入如來地。
J33nB283_p0415b06║我住山之南，一身岩屋裏，曉來不梳頭，別有一般美。渴飲
J33nB283_p0415b07║台山泉，衲衣無垢膩，四時絕暑寒，何處來朱紫？微涼林下
J33nB283_p0415b08║風，馝馞林間氣，萬事不干懷，有為但隨意。呼之又不來，遣
J33nB283_p0415b09║之又不去，既不入輪回，何用超生死？元本自風流，心心無
J33nB283_p0415b10║變異，常提莫邪劍，十方驅妖魅。如今佛日清，在此琉璃地。
J33nB283_p0415b11║昨到雲霞觀，忽見仙尊士，星冠月帔橫，盡云居山水。余問
J33nB283_p0415b12║神仙術，云道若為比？謂言靈無上，玅藥心神祕，守死待鶴
J33nB283_p0415b13║來，皆道乘魚去。余乃返窮之，推尋勿道理，但看箭射空，須
J33nB283_p0415b14║臾還墜地。饒你得仙人，恰似守屍鬼，心月自精明，萬象何
J33nB283_p0415b15║能比？欲知仙丹術，身內元神是，莫學黃巾公，握愚自守擬。
J33nB283_p0415b16║白首學神仙，黃冠稱道士。甚欲登蓬萊，奈何阻弱水。肉身
J33nB283_p0415b17║無兩翅，難與鴻鵠比。年老丹不成，書多術猶秘。玉棺竟未
J33nB283_p0415b18║下，金節徒思去。大患緣有身，長生諒非理。縱饒八萬劫，寧
J33nB283_p0415b19║免歸死地。在漢淮南王，求仙為廁鬼。爭如學空寂，舉世絕
J33nB283_p0415b20║倫比。詎見人民非，休論城郭是。太虛常湛然，名相誰能擬。
J33nB283_p0415b21║如欲學真仙，勿要徇方士。扣齒實勞神，步虛徒噀水。鋪張
J33nB283_p0415b22║作道場，瑤臺無可比。呼將燒紙符，祛鬼書硃秘。不知此尤
J33nB283_p0415b23║非，真人無來去。老聃柱下史，先我得此理。道德五千言，谷
J33nB283_p0415b24║神說不死。此言是上仙，可卻屍中鬼。皎月挂長空，眾星何
J33nB283_p0415b25║能此。大丹如不達，錯認還丹是。漢武與秦皇，至今尚難擬。
J33nB283_p0415b26║我有六兄弟，就中一箇惡。打伊又不得，罵伊又不著。處處
J33nB283_p0415b27║無奈何，耽財好婬殺。見好薶頭愛，貪心過羅剎。阿爺惡見
J33nB283_p0415b28║伊，阿孃嫌不悅。昨被我捉得，惡罵恣情掣。趁向無人處，一
J33nB283_p0415b29║一向伊說。汝今須改行，覆車須改轍。若也不信受，共汝惡
J33nB283_p0415b30║合殺。汝受我調伏，我共汝覓活。從此盡和同，如今過菩薩。
J33nB283_p0415c01║學業攻鑪冶，鍊盡三山鐵。至今靜恬恬，眾人皆讚說。
J33nB283_p0415c02║叵耐貪瞋癡，使我長發惡。三賊暗薶藏，一朝親捉著。心王
J33nB283_p0415c03║苦相勸，令我莫打殺。元是自家親，孳生遍塵剎。逆之即煩
J33nB283_p0415c04║惱，順之即喜悅。譬如猴被縛，縛緊將繩掣。掣繩繩轉緊，緩
J33nB283_p0415c05║緩容渠說。渠說非我罪，總是君行轍。所好君欲生，所惡君
J33nB283_p0415c06║欲殺。君作我受名，豈願隨君活。從此請辭去，不然同布薩。
J33nB283_p0415c07║我聞頻點頭，契若石引鐵。可以書諸伸，處處逢人說。
J33nB283_p0415c08║可歎大獼猴，貪欲好作惡。不知錯頭路，落在第八著。隨順
J33nB283_p0415c09║走外邊，自賊不能殺。非親成所親，奔馳塵沙剎。逆之便發
J33nB283_p0415c10║瞋，順之還自悅。偶然捉得時，烈性拌死掣。既誘學無生，一
J33nB283_p0415c11║一為汝說。塞卻往來徑，回此名利轍。與我共安居，賊來即
J33nB283_p0415c12║便殺。般若為安宅，德澤是生活。若不暫舍離，便是活菩薩。
J33nB283_p0415c13║從此自性空，堅之如金鐵。汝今日所得，先佛如是說。
J33nB283_p0415c14║我見世間人，堂堂好儀相。不報父母恩，方寸底模樣。欠負
J33nB283_p0415c15║他人錢，蹄穿始惆悵。箇箇惜妻兒，爺孃不供養。兄弟似冤
J33nB283_p0415c16║家，心中常悒怏。憶昔少年時，求神願成長。今為不孝子，世
J33nB283_p0415c17║間多此樣。買肉自家噇，抹觜道我暢。自逞說嘍囉，聰明無
J33nB283_p0415c18║益當。牛頭努目嗔，始覺時已曏。擇佛燒好香，揀僧歸供養。
J33nB283_p0415c19║羅漢門前乞，趁卻閒和尚。不悟無為人，從來無相狀。封疏
J33nB283_p0415c20║請名僧，嚫錢兩三樣。雲光好法師，安角在頭上。汝無平等
J33nB283_p0415c21║心，聖賢俱不降。凡聖皆混然，勸君休取相。
J33nB283_p0415c22║昨見一群僧，袈裟福田相。清晨入市廛，彷彿如來樣。開口
J33nB283_p0415c23║論貨財，妒人生怨悵。師資甚失禮，犬馬猶能養。既已傲同
J33nB283_p0415c24║學，彌令心怏怏。行時又慢老，坐處各爭長。飲酒無威儀，純
J33nB283_p0415c25║成俗人樣。醉來即鼾睡，睡起嫌未暢。依前詣酒家，更脫衣
J33nB283_p0415c26║衫當。問法法不知，問書書在曏。遊談誑檀越，假善求供養。
J33nB283_p0415c27║又有一類僧，置產為高尚。枷鎖不離門，長官時問狀。卻嫌
J33nB283_p0415c28║坐禪侶，專作死模樣。汲黯譬積薪，後來者居上。安危自業
J33nB283_p0415c29║招，禍福非天降。臨死壞爛時，不如豬狗相。
J33nB283_p0415c30║世有一種愚，不識真實相。內裏亂思惟，外邊做好樣。彼人
J33nB283_p0416a01║頻相勸，肚裏空惆悵。自己學虛頭，長憎無恩養。儕輩增猜
J33nB283_p0416a02║疑，伴侶心怏怏。起坐失尊卑，形言欺少長。汝也均是人，做
J33nB283_p0416a03║出七八樣。魚市每優游，酒店生快暢。無錢買香燒，有衣入
J33nB283_p0416a04║典當。聚頭抬死人，不知事早曏。當面極真成，背地恣口養。
J33nB283_p0416a05║坐在葛藤窠，何為得高尚。平生事多虧，鄉評已滿狀。往往
J33nB283_p0416a06║如狂猿，妝點老成樣。只哄信心人，罪歸自身上。業海滿盈
J33nB283_p0416a07║時，無升獨有降。哀哀癡若斯，轉眼豬狗相。
J33nB283_p0416a08║勸你三界子，莫作勿道理。理短被他欺，理長不奈你。世間
J33nB283_p0416a09║濁濫人，恰似黍粘子。不見無事人，獨脫無能比。早須返本
J33nB283_p0416a10║源，三界任緣起。清淨入如流，莫飲無名水。
J33nB283_p0416a11║世間何物大，最大無過理。你會即是我，我知即是你。猶如
J33nB283_p0416a12║一母生，故曰諸佛子。諸佛觀三界，惟將自身比。自他等安
J33nB283_p0416a13║樂，滅苦永不起。苦樂兩俱忘，淨心同止水。
J33nB283_p0416a14║形山有一物，別是諸佛理。本自無名字，從誰立我你。無明
J33nB283_p0416a15║不屬伊，聰慧親生子。白玉無瑕穢，孤輪未可比。寂寥原不
J33nB283_p0416a16║住，能所無緣起。無喜復無憂，瑩潔方秋水。
J33nB283_p0416a17║三界人蠢蠢，六道人茫茫。貪財愛婬欲，心惡若豺狼。地獄
J33nB283_p0416a18║如箭射，極苦若為當。兀兀過朝夕，都不別賢良。好惡總不
J33nB283_p0416a19║識，猶如豬及羊。共語如木石，嫉妒似顛狂。不自見己過，如
J33nB283_p0416a20║豬在圈臥。不知自償債，卻笑牛牽磨。
J33nB283_p0416a21║苦海無舟楫，何由出渺茫。凡夫戀財色，總似一群狼。快活
J33nB283_p0416a22║歸自己，煩惱令他當。天報了不錯，去惡存善良。來世羊食
J33nB283_p0416a23║人，今世人食羊。強健作主宰，臨終發昏狂。閻羅面前過，刀
J33nB283_p0416a24║劍林裏臥。早晚脫輪回，盲驢且推磨。
J33nB283_p0416a25║森羅入海印，宇宙洵渺茫。中有鸞與鳳，亦有豺與狼。得福
J33nB283_p0416a26║爾自受，得殃爾自當。行公還可救，昧己卻無良。滿地栽荊
J33nB283_p0416a27║棘，又似羝藩羊。愛染貪火動，能使心神狂。不省生前過，未
J33nB283_p0416a28║免黑屋臥。鬼錄有姓名，被苦如旋磨。
J33nB283_p0416a29║多少般數人，百計求名利。心貪覓榮華，經營圖富貴。心未
J33nB283_p0416a30║片時歇，奔突如煙氣。家眷實團圓，一呼百諾至。不過七十
J33nB283_p0416b01║年，冰消瓦解置。死了萬事休，誰人承後嗣。水浸泥彈丸，方
J33nB283_p0416b02║知無意智。
J33nB283_p0416b03║方袍圓頂人，多失出家利。佛棄金輪王，何曾戀榮貴。子孫
J33nB283_p0416b04║不唧溜，箇箇無英氣。天子詔且辭，庶人呼即至。唯貪衣與
J33nB283_p0416b05║食，溫飽百事置。小輩作交朋，狂徒為法嗣。閻羅使者來，然
J33nB283_p0416b06║後分愚智。
J33nB283_p0416b07║口裏常斥名，心中圖在利。苞苴行可憐，且自倚權貴。往往
J33nB283_p0416b08║隨順邪，又要使性氣。刻刻不停機，攀緣無不至。勞勞扯葛
J33nB283_p0416b09║藤，自家意鈍置。癩狗舐法乳，泥豬窺聖嗣。不知此輩人，薶
J33nB283_p0416b10║沒無師智。
J33nB283_p0416b11║推尋世間事，仔細總要知。凡事莫容易，盡愛討便宜。護即
J33nB283_p0416b12║弊成好，毀即是成非。故知雜濫口，背面總由伊。冷煖我自
J33nB283_p0416b13║量，不信奴脣皮。
J33nB283_p0416b14║參禪捷徑法，要自忘所知。先不昧因果，次令識幾宜。無念
J33nB283_p0416b15║念莫守，有念念成非。伊今正是我，我今不是伊。從頭盡鏟
J33nB283_p0416b16║卻，何用存毛皮。
J33nB283_p0416b17║明暗有岐路，寂照實真知。應物隨細大，著跡非所宜。無貪
J33nB283_p0416b18║理即是，有愛事成非。縛脫不為我，延促不關伊。既達空王
J33nB283_p0416b19║旨，何路透牛皮。
J33nB283_p0416b20║棲遲寒巖下，偏訝最幽奇。攜籃採山茹，挈籠摘果歸。蔬齋
J33nB283_p0416b21║敷茅坐，啜啄食紫芝。清沼濯瓢缽，雜和煮稠稀。當陽擁裘
J33nB283_p0416b22║坐，閒讀古人詩。
J33nB283_p0416b23║吾廬信可樂，水石清且奇。渺渺沿流去，騰騰信腳歸。千尋
J33nB283_p0416b24║蔭嘉木，五采拾靈芝。天闊雲霧散，月明星宿稀。無人同夜
J33nB283_p0416b25║坐，自詠寒山詩。
J33nB283_p0416b26║嘯傲越山裏，山色從來奇。春晴薅畬芋，驟雨荷鋤歸。草際
J33nB283_p0416b27║青蛙鼓，階除紫石芝。雲開明月下，暑到竹窗稀。因有生平
J33nB283_p0416b28║樂，擷葉閒題詩。
J33nB283_p0416b29║雲山疊疊連天碧，路僻林深無客遊。遠望孤蟾明皎皎，近
J33nB283_p0416b30║聞群鳥語啾啾。老夫獨坐棲青嶂，少室閒居任白頭。可歎
J33nB283_p0416c01║往年與今日，無心還似水東流。
J33nB283_p0416c02║晨昏但見雲霞起，杖履惟隨麋鹿遊。野色山光同闃寂，車
J33nB283_p0416c03║輪馬足省喧啾。從他鏡裏添霜草，暢我林閒坐石頭。無限
J33nB283_p0416c04║英雄生又死，奈何日月去如流。
J33nB283_p0416c05║歲月台山樂自優，幽巖長許至人遊。路無膏車過軋軋，樹
J33nB283_p0416c06║有佳禽巢啾啾。削出孤峰插漢外，吹來片月落谿頭。題詩
J33nB283_p0416c07║葉上無人識，取水烹茶向上流。
J33nB283_p0416c08║丹丘迥聳與雲齊，空裏五峰遙望低，雁塔高排出青嶂，禪
J33nB283_p0416c09║林古殿入虹蜺。風搖松葉赤城秀，霧吐中巖仙路迷，碧落
J33nB283_p0416c10║千山萬仞見，藤蘿相接次連谿。
J33nB283_p0416c11║層巒疊嶂勢難齊，到頂方知世界低。鬱密深林藏鳥獸，蕭
J33nB283_p0416c12║條古洞起雲霓。縱橫徑路從何入，來往遊人向此迷。仙境
J33nB283_p0416c13║重重遮不見，漁舟錯怪武陵谿。
J33nB283_p0416c14║天台松樹與山齊，峰頂頫觀又覺低，雪淨參差蟠蜿蜒，秋
J33nB283_p0416c15║高黯淡挂虹蜺。風吹陣陣黃花落，霧鎖枝枝白晝迷，此外
J33nB283_p0416c16║空空無一事，任教百載老幽谿。
J33nB283_p0416c17║貪愛有人求快活，不知禍在百年身。但看陽燄浮漚水，便
J33nB283_p0416c18║覺無常敗壞人。丈夫志氣直如鐵，無曲心中道自真。行密
J33nB283_p0416c19║節高霜下竹，方知不枉用心神。
J33nB283_p0416c20║當知歷劫金剛體，即是浮泡夢幻身，豬肉案頭明底事，龍
J33nB283_p0416c21║華會上待何人？於中措意▆玄旨，直下忘言達本真，未悟
J33nB283_p0416c22║終難安穩坐，三登九到且勞神。
J33nB283_p0416c23║何思何慮金剛體，不取不舍堅密身。言外立言徒勞爾，域
J33nB283_p0416c24║中樹域可憐人。莫逐骨堆平地起，須知夢幻未能真。從今
J33nB283_p0416c25║若解隨流意，一詠一觴也自神。
J33nB283_p0416c26║余曾昔睹聰明士，博達英雄無比倫。一選佳名喧宇宙，五
J33nB283_p0416c27║言詩句越諸人。為官治化超先輩，直為無能繼後塵。忽然
J33nB283_p0416c28║富貴貪財色，瓦解冰消不可陳。
J33nB283_p0416c29║六箇兒郎同作伴，千般藝術更無倫。是非強要分清濁，聲
J33nB283_p0416c30║色徒然立我人。只道朱顏長滿鏡，那知碧海會飛塵。可憐
J33nB283_p0417a01║掩泣華堂後，縱有笙歌不可陳。
J33nB283_p0417a02║文章有神才有鬼，從橫玅術絕無倫，苦傚離騷欲盍世，還
J33nB283_p0417a03║輕雪曲不如人。豈知鏡破難成相，不料華繁便委塵，富貴
J33nB283_p0417a04║浮雲早不識，改頭換面難具陳。
J33nB283_p0417a05║汝謂薶頭癡兀兀，愛向無明羅剎窟。再三勸你早修行，是
J33nB283_p0417a06║你頑癡心恍惚。不肯信受寒山語，轉轉倍加業汩汩。直待
J33nB283_p0417a07║斬首作兩段，方知自身奴賊物。
J33nB283_p0417a08║人我如山高突兀，中有四蛇同一窟。不持寸刃能斬之，頓
J33nB283_p0417a09║使形神超恍惚。人我轉作內外空，更無世間塵土汩。世間
J33nB283_p0417a10║出世得自在，逆順縱橫是何物。
J33nB283_p0417a11║竟日端然坐兀兀，玲瓏石倚蒼龍窟。六窗虛豁心冥冥，一
J33nB283_p0417a12║事空無絕恍惚。此意分明透頂門，莫教日用仍汩汩。更有
J33nB283_p0417a13║一事告諸人，光境未忘是何物。
J33nB283_p0417a14║世間何事最堪嗟，盡是三途造罪柤。不學白雲巖下客，一
J33nB283_p0417a15║條寒衲是生涯。秋到任他林葉落，春來從你樹開花。三界
J33nB283_p0417a16║橫眠無一事，清風明月是吾家。
J33nB283_p0417a17║貪心不足可傷嗟，鳳髓龍肝更吐柤，歷歷心珠能返照，茫
J33nB283_p0417a18║茫業海此為涯。彎弓射落青天月，信手拈來鐵樹花，多少
J33nB283_p0417a19║神通并玅用，盡歸無事道人家。
J33nB283_p0417a20║道人終不暗吁嗟，更不銀河泛古柤。曲澗舀泉長杓柄，野
J33nB283_p0417a21║雲送雁遠天涯。春深古徑迷芳草，秋老縣巖桂吐花。夜靜
J33nB283_p0417a22║傍松眠一覺，風清月朗是吾家。
J33nB283_p0417a23║我家本住在寒山，石巖棲息離煩緣。泯時萬象無痕跡，舒
J33nB283_p0417a24║處周流遍大千。光影騰輝照心地，無有一法當現前。方知
J33nB283_p0417a25║摩尼一顆珠，解用無方處處圓。
J33nB283_p0417a26║近望台山接雁山，道人住此絕攀緣，身心契理無多少，鏡
J33nB283_p0417a27║像交輝有百千。赫日雖高行嶺下，恒沙不遠在窗前，世閒
J33nB283_p0417a28║出世俱稱玅，情與無情總入圓。
J33nB283_p0417a29║孤雲不定是寒山，石橋往復得隨緣。鐙敲老馬曾無一，鳥
J33nB283_p0417a30║叫朝雲卻有千。笠放丹丘青嶂外，詩吟白雪碧巖前。有時
J33nB283_p0417b01║獨步上華頂，坐看九霄月正圓。
J33nB283_p0417b02║世人何事可吁嗟，苦樂交煎勿底涯。生死往來多少劫，東
J33nB283_p0417b03║西南北是誰家。張王李趙權時姓，六道三途事似麻。只為
J33nB283_p0417b04║主人不了絕，遂招遷謝逐迷邪。
J33nB283_p0417b05║茫茫苦海實堪嗟，浩浩滄溟尚可涯。須信有錢公子宅，不
J33nB283_p0417b06║如無事道人家。鵲巢豈厭棲高樹，毳衲何妨續斷麻。聲色
J33nB283_p0417b07║縱橫魔境擾，一揮智劍斬群邪。
J33nB283_p0417b08║山上居人自不嗟，也知無計作生涯。赤城有地堪為室，丹
J33nB283_p0417b09║壑無塵可作家。充腹松花餅兩箇，聯衣縹線一條麻。隨緣
J33nB283_p0417b10║歲歲長如此，懶去逢人論正邪。
J33nB283_p0417b11║余家本住在天台，雲路煙深絕客來。千仞巖巒深可遯，萬
J33nB283_p0417b12║重谿澗石樓臺。樺巾木屐沿流步，布裘藜杖繞山回。自覺
J33nB283_p0417b13║浮生幻化事，逍遙快樂實奇哉。
J33nB283_p0417b14║四明咫尺是天台，野鶴孤雲共往來。水石參差連梵宇，金
J33nB283_p0417b15║銀璀璨接仙臺。攀蘿挽葛登山頂，解帶披裘曳履回。長憶
J33nB283_p0417b16║豐干與寒拾，此中行坐儘優哉。
J33nB283_p0417b17║年年歲歲住南台，才見雪消春又來，黃葉題詩遺古廟，青
J33nB283_p0417b18║鞋蹋月上幽臺。臥松石虎風生壑，旁嶺泥牛暖欲回，莫道
J33nB283_p0417b19║了然無別事，此中玅義大矣哉。
J33nB283_p0417b20║余見僧繇性希奇，巧玅閒生梁朝時，饒邈虛空寫塵跡，無
J33nB283_p0417b21║因畫得誌公師。
J33nB283_p0417b22║每愛天台景物奇，奇花異卉發無時。騰騰任運難拘束，跨
J33nB283_p0417b23║虎豐干是我師。
J33nB283_p0417b24║看盡寒山峰岫奇，就中猶好過橋時。洞前尚有千年物，雪
J33nB283_p0417b25║老眉毫百代師。
J33nB283_p0417b26║久住寒山凡幾秋，獨吟歌曲絕無憂。饑餐一粒伽陀藥，心
J33nB283_p0417b27║地調和倚石頭。
J33nB283_p0417b28║獨將缾缽度春秋，喜本無心更有憂，可信途中未歸客，千
J33nB283_p0417b29║呼萬喚不回頭。
J33nB283_p0417b30║山中坐臥百經秋，自是從無一事憂。有問師今何處得，說
J33nB283_p0417c01║時元在汝心頭。
J33nB283_p0417c02║眾星羅列夜深明，巖點孤鐙月未沈。圓滿光華不磨瑩，掛
J33nB283_p0417c03║在青天是我心。
J33nB283_p0417c04║道果圓時五眼明，日輪出後眾星沈。奇哉快樂無憂佛，只
J33nB283_p0417c05║箇逍遙自在心。
J33nB283_p0417c06║皎皎天中永夜明，山山野色自沈沈。凝然一道無今古，水
J33nB283_p0417c07║緣峰青古佛心。
J33nB283_p0417c08║老病殘年百有餘，面黃頭白好山居。布裘擁質隨緣過，豈
J33nB283_p0417c09║羨人間巧樣模。
J33nB283_p0417c10║滿缽持來飽有餘，人間天上任君居。從心印出凡和聖，一
J33nB283_p0417c11║悟真空脫舊模。
J33nB283_p0417c12║穿衣喫飯外無餘，莫學延年林下居。閒去池邊觀荷芰，管
J33nB283_p0417c13║他叢席立規模。
J33nB283_p0417c14║千年石上古人蹤，萬丈巖前一點空。明月照時常皎潔，不
J33nB283_p0417c15║勞尋討問西東。
J33nB283_p0417c16║孤雲出沒了無蹤，昧者何曾達本空。現前不費纖毫力，日
J33nB283_p0417c17║出西方夜落東。
J33nB283_p0417c18║古來學道外形蹤，且不胸耽一色空。蒼松紫柏年年在，明
J33nB283_p0417c19║月清風西復東。
J33nB283_p0417c20║寒山頂上月輪孤，照見晴空一物無，可貴天然無價寶，薶
J33nB283_p0417c21║在五陰漏身軀。
J33nB283_p0417c22║此身閒逐片雲孤，明月清風何處無？盡大地人教作佛，一
J33nB283_p0417c23║莖草上一金軀。
J33nB283_p0417c24║獨坐虛堂心月孤，看時有相取時無。常光不昧誰窮極，百
J33nB283_p0417c25║丈煙霞老此軀。
J33nB283_p0417c26║或向前谿照碧流，或向巖邊坐磐石。心似孤雲無所依，悠
J33nB283_p0417c27║悠世事何須覓。
J33nB283_p0417c28║饑食山中一口松，臥枕松根一拳石。自己猶如陌路人，誰
J33nB283_p0417c29║能更向他家覓。
J33nB283_p0417c30║寒盡林中消晚雪，遙看峰外抽條石。如今嶺上懶來行，跡
J33nB283_p0418a01║埽青苔無處覓。
J33nB283_p0418a02║千生萬死何時已，生死來去轉迷情。不識心中無價寶，恰
J33nB283_p0418a03║似盲驢信腳行。
J33nB283_p0418a04║人間那箇無生死，萬萬千千為識情。提起金剛王寶劍，卻
J33nB283_p0418a05║來諸聖頂頭行。
J33nB283_p0418a06║說是此人沒死生，君心未必到無情。男兒若是金剛種，手
J33nB283_p0418a07║握輪王寶印行。
J33nB283_p0418a08║心神用盡為名利，百種貪婪進己軀。浮生幻化如燈燼，塚
J33nB283_p0418a09║內薶身是有無。
J33nB283_p0418a10║愚人日日營財產，百口團欒繞一軀。眼下只誇今日有，生
J33nB283_p0418a11║前不信本來無。
J33nB283_p0418a12║百醜千醜不知醜，綺羅只要裝殘軀。心機用盡平生力，能
J33nB283_p0418a13║免冰消瓦解無。
J33nB283_p0418a14║一住寒山萬事休，更無雜念掛心頭。閒於石壁題詩句，任
J33nB283_p0418a15║運還同不繫舟。
J33nB283_p0418a16║勸君了取自心休，心了從他雪滿頭。縱使染來仍舊白，此
J33nB283_p0418a17║身無異壑藏舟。
J33nB283_p0418a18║好事都教直下休，茅房深處宜藏頭。莫將雲衲又西去，楊
J33nB283_p0418a19║柳谿前喚小舟。
J33nB283_p0418a20║寒山道，無人到。若能行，稱十號。有蟬鳴，無鴉噪。黃葉落，白
J33nB283_p0418a21║雲埽。石磊磊，山隩隩。我獨居，名善導。仔細看，何相好。
J33nB283_p0418a22║知是道，行即到。絕相似，無可號。只心傳，休口噪。直下是，從
J33nB283_p0418a23║頭埽。青山巔，白石隩。或愚迷，須化導。佛非佛，好不好。
J33nB283_p0418a24║松陰道，我能到。問我名，本無號。見高枝，幽鳥噪。拈吹毛，佛
J33nB283_p0418a25║魔埽。縱無涯，橫無隩。示迷津，且誘導。汝便是，承當好。
J33nB283_p0418a26║寒山寒，冰鎖石。藏山青，現雪白。日出照，一時釋。從茲煖，養
J33nB283_p0418a27║老客。
J33nB283_p0418a28║山上松，松下石。青者青，白者白。心無生，慮自釋。何所為，一
J33nB283_p0418a29║閒客。
J33nB283_p0418a30║庭前柏，巖邊石。有風清，有月白。來無拘，去無釋。此是誰，如
J33nB283_p0418b01║過客。
J33nB283_p0418b02║我居山，勿人識。白雲中，常寂寂。
J33nB283_p0418b03║咄眾生，弄業識，請回光，本空寂。
J33nB283_p0418b04║休造作，勞神識。常湛然，自虛寂。
J33nB283_p0418b05║寒山深，稱我心。純白石，勿黃金。泉聲響，撫伯琴。有子期，辨
J33nB283_p0418b06║此音。
J33nB283_p0418b07║言之深，達者心。貴似土，賤如金。無孔笛，沒絃琴。是何調，太
J33nB283_p0418b08║古音。
J33nB283_p0418b09║無淺深，古佛心。碧如玉，黃如金。維摩默，耆婆琴。非六律，非
J33nB283_p0418b10║五音。
J33nB283_p0418b11║重巖中，足清風。扇不搖，涼氣通。明月照，白雲籠。獨自坐，一
J33nB283_p0418b12║老翁。
J33nB283_p0418b13║深林中，聽松風。雨耳寂，萬竅通。盡情解，絕羅籠。問是誰，寒
J33nB283_p0418b14║山翁。
J33nB283_p0418b15║古洞中，石屏風。不須畫，花卉通。有霞氣，有煙籠。不識姓，但
J33nB283_p0418b16║呼翁。
J33nB283_p0418b17║寒山子，長如是，獨自居，不生死。
J33nB283_p0418b18║咄！諸子，只這是，信得及，長不死。
J33nB283_p0418b19║癡獃子，可知是，本不生，何曾死？
J33nB283_p0418b20║我見世閒人，箇箇爭意氣。一朝忽然死，只得一片地。闊四
J33nB283_p0418b21║尺，長丈二。汝若會，出來爭意氣，我與汝，立碑記。
J33nB283_p0418b22║堪嘆六尺軀，只馮三寸氣。無厭積金玉，不住增田地。恨羅
J33nB283_p0418b23║三，瞋郭二。瞥然閒，斷了三寸氣。名與姓，誰來記？
J33nB283_p0418b24║可憐者漢子，十分有膽氣。去佃別人田，忘卻祖翁地。明日
J33nB283_p0418b25║三，今朝二。既不會，不必爭力氣。看古老，有銘記。
J33nB283_p0418b26║有人兮山陘，雲袞兮霞纓。秉芳兮欲寄，路漫兮難征。心惆
J33nB283_p0418b27║悵兮猶疑，蹇獨立兮忠貞。
J33nB283_p0418b28║直道兮為陘，芳心兮結纓。求賢兮不得，躡影兮孤征。路遠
J33nB283_p0418b29║遠兮難致，念金石兮堅貞。
J33nB283_p0418b30║平坦兮古道，縱橫兮請纓。好士兮平原，不賓兮有征。白骨
J33nB283_p0418c01║堆兮遍野，誰身退兮淑貞。
J33nB283_p0418c02║家有寒山詩，勝汝看經卷。書放屏風上，時時看一遍。
J33nB283_p0418c03║多處三兩言，少時千百卷。擬抄寒山詩，歷劫寫不遍。
J33nB283_p0418c04║問我何清奇，架有寒山卷。茗粥喫罷後，拂案翻兩遍。
J33nB283_p0418c05║拾得詩并和共一百四十四首（附）
J33nB283_p0418c06║自從到此天台寺，經今早已幾冬春。山水不移人自老，見
J33nB283_p0418c07║卻多少後生人。君不見，三界之中分擾擾，只為無明不了
J33nB283_p0418c08║絕。一念不生心澄然，無去無來不生滅。（拾得）
J33nB283_p0418c09║行盡三千大千界，鳥啼花笑一般春，識得棚頭木傀儡，全
J33nB283_p0418c10║是青布幕中人。君不見，茫茫生死不可說，一念之間頓超
J33nB283_p0418c11║絕，無手人挑海底燈，昔本不然今不滅。（楚石）
J33nB283_p0418c12║消盡千山萬山雪，始見海南天台春，我思二耀走如箭，催
J33nB283_p0418c13║老世上白髮人。君不見？世事如棋爭一著，瘦肚肥邊兩斷
J33nB283_p0418c14║絕，怒瞋翻局各抽身，一事全無誰生滅？（野竹）
J33nB283_p0418c15║我見頑鈍人，燈心拄須彌。蟻子齧大樹，焉知氣力微。學咬
J33nB283_p0418c16║兩莖菜，言與祖師齊。火急求懺悔，從今輒莫迷。
J33nB283_p0418c17║落髮墮僧數，難輕小沙彌，眾流成大海，誰為水滴微？微塵
J33nB283_p0418c18║積不已，泰山高可齊，凡夫至成佛，盡是昔愚迷。
J33nB283_p0418c19║卷之則又密，放之則又彌。秋清山影痠，春晴峰色微。獨坐
J33nB283_p0418c20║觀眾玅，隨之莫能齊。忽焉雲生谷，可歎歸鳥迷。
J33nB283_p0418c21║君見月光明，照燭四天下。圓明掛太虛，瑩淨能瀟灑。人道
J33nB283_p0418c22║有虧盈，我見無衰謝。狀似摩尼珠，光明無晝夜。
J33nB283_p0418c23║摩尼無表裏，亦不論高下。從本便圓明，走盤何脫灑。一真
J33nB283_p0418c24║含影像，五色交遷謝。非赤白青黃，任陰陽晝夜。
J33nB283_p0418c25║如空無有際，萬物盈上下。孤月照中庭，清露微微灑。石火
J33nB283_p0418c26║著眼遲，閃電逐影謝。我觀達道人，本光常照夜。
J33nB283_p0418c27║余住無方所，盤礡無為理，時涉涅槃山，或翫香林寺。尋常
J33nB283_p0418c28║只是閒，言不干名利，東海變桑田，我心誰管你？
J33nB283_p0418c29║奇哉拾得公，說此無生理。本住天台山，常遊國清寺。神珠
J33nB283_p0418c30║照夜明，智劍吹毛利。你推倒普賢，普賢推倒你。
J33nB283_p0419a01║我讀古人言，得明真如理。忽登華頂峰，坐見赤城寺。使人
J33nB283_p0419a02║脫塵表，頓然獲勝利。遙見眉毫白，因我得禮你。
J33nB283_p0419a03║左手握驪珠，右手執慧劍，先破無明賊，神珠吐光燄。傷嗟
J33nB283_p0419a04║愚癡人，貪愛那生厭？一墮三途閒，始覺前程險。
J33nB283_p0419a05║一斬一切斬，自手握利劍，觸著無不燒，煌煌爇天燄。愚癡
J33nB283_p0419a06║輪轉中，何時受苦厭？吞刀走繩索，只管長弄險。
J33nB283_p0419a07║為爾斷塵根，手提三尺劍。直誅五陰魔，放高金剛燄。燒著
J33nB283_p0419a08║涅槃城，心心長無厭。如何苦眾生，卻道此路險。
J33nB283_p0419a09║般若酒泠泠，飲多人易醒。余住天台山，凡愚那見形。常遊
J33nB283_p0419a10║深谷洞，終不逐時情。無愁亦無慮，無辱也無榮。
J33nB283_p0419a11║觸耳語清泠，狂夫盡喚醒。千邪俱打正，五道任流形。永滅
J33nB283_p0419a12║輪回苦，休纏愛慾情。紅塵飛碧海，鐵樹吐春榮。
J33nB283_p0419a13║無言為真言，如何不深醒。縱教識冷暖，此識本無形。迢迢
J33nB283_p0419a14║非枝葉，是處極關情。無陰陽地上，不見有枯榮。
J33nB283_p0419a15║諸佛留藏經，只為人難化。不唯賢與愚，箇箇心構架。造業
J33nB283_p0419a16║大如山，豈解懷憂怕。那肯細尋思，日夜懷奸詐。
J33nB283_p0419a17║長修破屋子，未免枯柴化。裂破酒肉囊，掀翻綾錦架。臭煙
J33nB283_p0419a18║四蓬㶿，薰燎眾驚怕。何不審思量，尚然行諂詐。
J33nB283_p0419a19║靜坐觀冥冥，眾理隨大化。此光照世閒，何用書滿架。達者
J33nB283_p0419a20║識真蹤，愚乃生懼怕。古德不如斯，爾曹慎勿詐。
J33nB283_p0419a21║嗟見世閒人，箇箇愛喫肉，碗楪不曾乾，長時道不足。昨日
J33nB283_p0419a22║設箇齋，今朝宰六畜，都緣業使牽，非干情所欲。一度造天
J33nB283_p0419a23║堂，百度造地獄，閻羅使來追，合家盡啼哭。爐子邊向火，鑊
J33nB283_p0419a24║子裏澡浴，更得出頭時，換卻汝衣服。
J33nB283_p0419a25║他心諸佛心，我肉眾生肉。都來無兩樣，豈可欺四足。他是
J33nB283_p0419a26║畜頭人，我是人頭畜。雖曰異皮毛，何曾殊愛欲。請君斷羊
J33nB283_p0419a27║膳，從此開魚獄。今世施歡喜，來生免嗥哭。臘月三十日，革
J33nB283_p0419a28║囊將火浴。首參無量壽，身著自然服。
J33nB283_p0419a29║至人先有教，殺非五靜肉。愛生物本同，畏死不一足。報畜
J33nB283_p0419a30║互為人，報人互為畜。無識織貪網，恣情縱怒欲。行公即天
J33nB283_p0419b01║生，昧心乃拘獄。努力做出頭，莫待死後哭。放下暗裏刀，般
J33nB283_p0419b02║若湯可浴。無為無事人，常著無垢服。
J33nB283_p0419b03║出家要清閒，清閒即為貴。如何塵外人，卻入塵埃裏。一向
J33nB283_p0419b04║迷本心，終朝役名利。名利得到身，形容已憔悴。況復不遂
J33nB283_p0419b05║者，虛用平生志。可憐無事人，未能笑得汝。
J33nB283_p0419b06║舉世重黃金，黃金未為貴，爭如無事人，樂道山林裏？一等
J33nB283_p0419b07║稱佛子，將身徇財利，纖毫不放過，贏得神憔悴。圓頂披袈
J33nB283_p0419b08║裟，末梢乖本志，怙終無悔心，有處安著汝。
J33nB283_p0419b09║意不戀輕肥，淡之乃清貴。此是空無垢，莫入荊棘裏。誰提
J33nB283_p0419b10║解牛刀，意在割蝸利。毫釐不相似，使人容常悴。觸事卻乖
J33nB283_p0419b11║張，怏怏轉喪志。汝若肯回頭，如來即是汝。
J33nB283_p0419b12║養兒與取妻，養女求媒聘。重重皆是業，更殺眾生命。聚集
J33nB283_p0419b13║會親情，總來看盤飣。目下雖稱心，罪簿先注定。
J33nB283_p0419b14║貧女無籹奩，美容人不聘。富家女雖醜，送禮求年命。金玉
J33nB283_p0419b15║為首飾，豬羊作盤飣。不知生死本，妄為因緣定。
J33nB283_p0419b16║有女終必嫁，有男終必聘。作筏乃月老，日日重合命。高堂
J33nB283_p0419b17║排餚膳，置簡看盤飣。只知殺眾生，不思苦永定。
J33nB283_p0419b18║得此分段身，可笑好形質。面貌似銀盤，心中黑如桼。烹豬
J33nB283_p0419b19║又宰羊，誇道甜如蜜。死後受波吒，更莫稱冤屈。
J33nB283_p0419b20║前時美少年，艷艷如花質，不覺老來催，風霜面如桼。勸君
J33nB283_p0419b21║急回頭，念箇波羅蜜，莫待獄主瞋，持書請臨屈。
J33nB283_p0419b22║貌美仍如玉，無乃天然質。一等根不全，其顏常如桼。二子
J33nB283_p0419b23║均為人，何以分檗蜜。汝當掉頭看，此事誰伸屈。
J33nB283_p0419b24║佛哀三界子，總是親男女。恐沉黑暗坑，示儀垂化度。盡登
J33nB283_p0419b25║無上道，俱證菩提路。教汝癡眾生，慧心勤覺悟。
J33nB283_p0419b26║前是功德天，後是黑暗女。得失人不知，升沈海難度。曾聞
J33nB283_p0419b27║諸佛說，只有一條路。無出自家心，好從今日悟。
J33nB283_p0419b28║我痛五姓子，相妒羅剎女。心行既不同，何時使自度。為汝
J33nB283_p0419b29║立教言，開劈人天路。聞者倘豁然，是心無乃悟。
J33nB283_p0419b30║佛捨尊榮樂，為愍諸癡子，早願悟無生，辦集無上事。後來
J33nB283_p0419c01║出家者，多緣無業次，不能得衣食，頭鑽入於寺。
J33nB283_p0419c02║佛心憐眾生，如母病憶子，欲與子相見，方令母無事。別離
J33nB283_p0419c03║動萬里，呼召非一次，可惜好田園，死屬司空寺。
J33nB283_p0419c04║佛為三界父，愍物猶如子，重重方便門，令汝了此事。寂滅
J33nB283_p0419c05║滅為樂，何以有漸次？如背此真言，空教立蕭寺。
J33nB283_p0419c06║嗟見世閒人，永劫在迷津。不省者箇意，修行徒苦辛。
J33nB283_p0419c07║無我亦無人，誰迷生死津。青梅和黃檗，空自受酸辛。
J33nB283_p0419c08║須眉好丈人，開眼入業津。不知了大事，只道多苦辛。
J33nB283_p0419c09║我詩也是詩，有人喚作偈。詩偈總一般，讀者須仔細。緩緩
J33nB283_p0419c10║細披尋，不得生容易。依此學修行，大有可笑事。
J33nB283_p0419c11║拾得與寒山，長詩與短偈。無窮大地闊，不見秋毫細。道易
J33nB283_p0419c12║卻成難，道難還似易。休從別處尋，盡說君家事。
J33nB283_p0419c13║有時偈乃詩，有時詩乃偈。有無兩不存，從何立粗細。如若
J33nB283_p0419c14║有纖塵，此事大不易。我有徑寸珠，寶之無他事。
J33nB283_p0419c15║有偈有千萬，卒急述應難。若要相知者，但入天台山。巖中
J33nB283_p0419c16║深處坐，說理及談玄。共我不相見，對面似千山。
J33nB283_p0419c17║本有靈明性，癡人自作難，直饒當面見，早隔萬重山。事上
J33nB283_p0419c18║通無事，玄中悟又玄，推翻狂拾得，把住老寒山。
J33nB283_p0419c19║要偈有一首，一首會猶難。聞之高士作，乃在赤城山。閒書
J33nB283_p0419c20║上秋葉，可信字字玄。我和此詩偈，藏之在名山。
J33nB283_p0419c21║世間億萬人，面孔不相似。借問何因緣，致令遣如此。各執
J33nB283_p0419c22║一般見，互說非兼是。但自修己身，不要言他己。
J33nB283_p0419c23║世人玅丹青，傳相無不似，指點方寸閒，難描在於此。眾生
J33nB283_p0419c24║所流出，諸佛只者是，大地與山河，頭頭皆自己。
J33nB283_p0419c25║面貌不相同，心生無乃似。除是沒面貌，方才無彼此。雙林
J33nB283_p0419c26║有密傳，只者語聲是。請觀此山河，法法歸自己。
J33nB283_p0419c27║男女為婚嫁，俗務是常儀。自量其事力，何用廣張施。取債
J33nB283_p0419c28║誇人我，論情入骨癡。殺他雞犬命，身死墮阿鼻。
J33nB283_p0419c29║罪福籠三界，榮枯塞兩儀。因雖無實法，果亦不虛施。作佛
J33nB283_p0419c30║須修慧，生天未免癡。癡人謗般若，開眼造阿鼻。
J33nB283_p0420a01║生死如朝暮，何用外威儀。但能一念息，外物無能施。倘或
J33nB283_p0420a02║愛四大，識浪埽愚癡。不能得作佛，何時免阿鼻。
J33nB283_p0420a03║世上一種人，出性常多事。終日傍街衢，不離諸酒肆。為他
J33nB283_p0420a04║作保見，替他說道理。一朝有乖張，過咎全歸你。
J33nB283_p0420a05║小兒要集學，先教一件事。與不善人居，如入鮑魚肆。既已
J33nB283_p0420a06║誦佛書，便當明道理。道理若不明，葛藤纏殺你。
J33nB283_p0420a07║大的解理家，小的強解事，不知被業牽，一朝入婬肆。迎意
J33nB283_p0420a08║女最乖，鉤之有玅理，生事既日落，誰人拖帶你？
J33nB283_p0420a09║我勸出家輩，須知教法深。專心求出離，輒莫染貪婬。大有
J33nB283_p0420a10║俗中士，知非不受金。故知君子志，任運聽浮沈。
J33nB283_p0420a11║德薄真成薄，山深未是深。古書嫌味淡，新曲教人婬。富有
J33nB283_p0420a12║回天力，貧無買藥金。唯餘閻老子，不逐勢浮沈。
J33nB283_p0420a13║道念薄如紙，貪心似海深。不耕內典田，妄辭乃誨婬。枉費
J33nB283_p0420a14║生平力，徒淘沙裏金。可憐棲旅泊，長自嘆浮沈。
J33nB283_p0420a15║寒山自寒山，拾得自拾得。凡愚豈見知，豐干卻相識。見時
J33nB283_p0420a16║不可見，覓時何處覓。借問有何緣，向道無為力。
J33nB283_p0420a17║閻浮男子身，豈是容易得。削髮披袈裟，參方拜知識。要明
J33nB283_p0420a18║自己事，休問他人覓。廣大信解心，摩訶般若力。
J33nB283_p0420a19║欲學菩薩乘，須從般若得，打起自精神，莫落他情識。如入
J33nB283_p0420a20║空王城，了然無可覓，倒駕利眾生，全馮此學力。
J33nB283_p0420a21║從來自拾得，不是偶然稱。別無親眷屬，寒山是我兄。兩人
J33nB283_p0420a22║心相似，誰能徇俗情。若問年多少，黃河幾度清。
J33nB283_p0420a23║法身為假號，心印是權稱。問我何鄉邑，呼誰作弟兄。翩翩
J33nB283_p0420a24║遊濁世，處處度迷情。恰似中秋月，無雲點太清。
J33nB283_p0420a25║我有箇真士，名為普聞稱。解脫是老弟，般若是家兄。機不
J33nB283_p0420a26║入流俗，理可接有情。家貧貧到骨，心事如冰清。
J33nB283_p0420a27║若解捉老鼠，不在五白貓。若能悟理性，那由錦繡包。真珠
J33nB283_p0420a28║入席袋，佛性止蓬茅。一群取相漢，用意總無交。
J33nB283_p0420a29║古來持戒僧，不畜犬與貓。常為殺蠶命，紙衣無絮包。三條
J33nB283_p0420a30║束腰篾，一把盍頭茅。今則異於是，紛然名利交。
J33nB283_p0420b01║傳聞廬山老，開場賣死貓。紛紛走雲水，一箇皁衣包。貪他
J33nB283_p0420b02║著他的，不如歸刈茅。借問情厚薄，與汝無相交。
J33nB283_p0420b03║運心常寬廣，此則名為布。輟己惠於人，方可名為施。後來
J33nB283_p0420b04║人不知，焉能會此義。未設一庸僧，早擬望富貴。
J33nB283_p0420b05║清涼觀國師，五老只著布。其子有圭峰，遺言以屍施。當知
J33nB283_p0420b06║虛妄身，不是真實義。畢竟歸空無，如何貪富貴。
J33nB283_p0420b07║禦寒休輕滑，不知著棉布。可以不畏盜，刀劍無煩施。譬如
J33nB283_p0420b08║看經人，理事依了義。切路不自知，籠罩箇富貴。
J33nB283_p0420b09║獼猴尚教得，人可不憤發？前車既落坑，後車須改轍。若也
J33nB283_p0420b10║不知此，恐君惡合殺。比來是夜叉，變即成菩薩。
J33nB283_p0420b11║凡人行舟車，不可至夜發。後岸未移篙，前塗已礙轍。須防
J33nB283_p0420b12║蛇虎患，及有冤讎殺。莫待禍臨身，狼忙叫菩薩。
J33nB283_p0420b13║死蛇弄也活，丈夫無猛發。蒙開才堪教，忽爾蹈前轍。賊卻
J33nB283_p0420b14║真實性，此賊何時殺。好地不得生，焉能侶菩薩。
J33nB283_p0420b15║蹢躅一群羊，沿山又入谷，看人貪竹塞，且遭豺狼逐。元不
J33nB283_p0420b16║出孳生，便將充口腹，從頭喫至尾，𩚛𩚛無餘肉。
J33nB283_p0420b17║尸毘古聖王，暇日遊林谷，一鴿遠飛來，而遭鷹所逐。將身
J33nB283_p0420b18║代鴿命，割己充鷹腹，為發菩提心，白骨重生肉。
J33nB283_p0420b19║常見忍辱仙，好道居山谷。利刃如割水，忿心不相逐。坦坦
J33nB283_p0420b20║不生瞋，何物痛心腹。回首觀前身，不知幾骨肉。
J33nB283_p0420b21║銀星釘秤衡，緣絲作秤紐。買人推向前，賣人推向後。不顧
J33nB283_p0420b22║他人怨，唯言我好手。死去見閻王，背後插埽帚。
J33nB283_p0420b23║道如身佩觿，一解萬結紐。悟得圓通人，明前復明後。古今
J33nB283_p0420b24║凡聖學，迷悟翻覆手。周利槃特迦，殷勤誦苕帚。
J33nB283_p0420b25║人生不自平，隨事生機紐。只管使過頭，焉知苦在後。生前
J33nB283_p0420b26║謂我豪，死落閻老手。簿上看罪條，欲除難下帚。
J33nB283_p0420b27║閉門私造罪，准擬免災殃，被他惡部童，抄得報閻王。縱不
J33nB283_p0420b28║入鑊湯，亦須臥鐵床，不許僱人替，自作自身當。
J33nB283_p0420b29║修慈得梵福，作善除天殃。至死入冥路，隨身惟願王。酥酡
J33nB283_p0420b30║白玉饌，毾㲪黃金床。此樂不可既，非君誰敢當。
J33nB283_p0420c01║寧為仁雛獸，不作壓油殃，生草尚不踐，比之如聖王。體肥
J33nB283_p0420c02║雖然美，不能免槽床，苦樂從此得，到頭乃自當。
J33nB283_p0420c03║閒入天台洞，訪人人不知，寒山為伴侶，松下啖靈芝。每談
J33nB283_p0420c04║今古事，嗟見世愚癡，箇箇入地獄，那得出頭時。
J33nB283_p0420c05║問石石不答，問山山不知。幾乾滄海水，誰食仙人芝。佛性
J33nB283_p0420c06║不曾變，人心猶自癡。祇陀樹下蟻，又見絣繩時。
J33nB283_p0420c07║本是平生物，此物人不知。我行訪寒山，贈我雙紫芝。對坐
J33nB283_p0420c08║觀幻化，發言理不癡。歸來此洞中，何有延促時。
J33nB283_p0420c09║古佛路凄凄，愚人到卻迷，只緣前業重，所以不能知。欲識
J33nB283_p0420c10║無為理，心中不掛絲，生生勤苦學，必定睹吾師。
J33nB283_p0420c11║水濁魚猶聚，花殘蝶尚迷，貪婬不肯止，昏惑太無知。腳下
J33nB283_p0420c12║五色索，心中千尺絲，當人解除斷，立見毘盧師。
J33nB283_p0420c13║佛已無我我，人猶望路迷，皆由貪愛重，此事不能知。眼中
J33nB283_p0420c14║愛婬殺，心頭羅繭絲，所以轉輪回，難近寒山師。
J33nB283_p0420c15║各有天真佛，號之為寶王。珠光日夜照，玄玅卒難量。盲人
J33nB283_p0420c16║常兀兀，那肯怕災殃。唯貪婬佚業，此輩實堪傷。
J33nB283_p0420c17║貪心不知足，自昔頂生王。統御四天下，威神不可量。上圖
J33nB283_p0420c18║忉利主，淪墜始知殃。已過無量劫，傳聞為你傷。
J33nB283_p0420c19║不知起業累，元本是心王。請餐般若味，祛累功難量。勤耕
J33nB283_p0420c20║無礙地，莫惹微塵殃。惟有真達士，不受古今傷。
J33nB283_p0420c21║出家求出離，哀念苦眾生，助佛為揚化，令教選路行。何曾
J33nB283_p0420c22║解救苦，恣意亂縱橫，一時同受溺，俱落大深坑。
J33nB283_p0420c23║富自貧時積，愁從喜處生。禪心須勉勵，佛戒好遵行。直感
J33nB283_p0420c24║人天豎，邪招鳥獸橫。心如一片地，不用掘溝坑。
J33nB283_p0420c25║富貴如浮雲，此心沒死生。大道平如掌，盲人不解行。達者
J33nB283_p0420c26║棄如脫，別無術縱橫。後生倘努力，免墜萬丈坑。
J33nB283_p0420c27║常飲三毒酒，昏昏都不知。將錢作夢事，夢事成鐵圍。以苦
J33nB283_p0420c28║欲捨苦，捨苦無出期。應須早覺悟，覺悟自歸依。
J33nB283_p0420c29║榮枯親眼見，善惡寸心知。可歎公侯宅，徒將錦繡圍。財寧
J33nB283_p0420c30║無散日，運亦有終期。松柏薪將盡，兒孫失所依。
J33nB283_p0421a01║見爾日如醉，念王總未知。七情常消耗，六欲幾重圍。失腳
J33nB283_p0421a02║入火獄，薶身無還期。慈航當在邇，好好來相依。
J33nB283_p0421a03║少年學書劍，叱馭到京州。聞伐匈奴盡，娑婆無處遊。歸來
J33nB283_p0421a04║翠巖下，席草枕清流。壯士志朱紱，獼猴騎土牛。
J33nB283_p0421a05║吾生太平世，親到帝王州。豈料干戈動，難為海嶽遊。城池
J33nB283_p0421a06║嗟已破，日月去如流。長夜何時旦，空歌甯戚牛。
J33nB283_p0421a07║時有應真士，本來出何州。宿歸古寺宿，遊向諸肆遊。昨在
J33nB283_p0421a08║街前見，說與我同流。你若重相問，何異更覓牛。
J33nB283_p0421a09║後來出家子，論情入骨癡。本來求解脫，如何受驅馳。終朝
J33nB283_p0421a10║遊俗舍，禮念作威儀。博錢沽酒喫，翻成客作兒。
J33nB283_p0421a11║頻言嫌我絮，寡語笑吾癡。但得偷心死，何愁別念馳。方袍
J33nB283_p0421a12║僧格量，圓頂佛容儀。有智誇兒老，無財厭老兒。
J33nB283_p0421a13║既為世外僧，何以心返癡。取他卵作子，曉夜為伊馳。平常
J33nB283_p0421a14║倚著佛，不自醜威儀。此生如此去，他生定乞兒。
J33nB283_p0421a15║無事閒快活，唯有隱居人。林花長似錦，四季色常新。或向
J33nB283_p0421a16║巖間坐，旋瞻丹桂輪。雖然身暢逸，猶念世間人。
J33nB283_p0421a17║無窮山水樂，不染利名人。松竹深深處，雲霞片片新。爐中
J33nB283_p0421a18║撥芋火，月下轉茶輪。昔作紅顏客，今為白首人。
J33nB283_p0421a19║愛說心空話，何曾異常人。低頭愛朱紫，亂想艷麗新。狂心
J33nB283_p0421a20║不自息，舉止背法輪。利名如可好，安貴世外人。
J33nB283_p0421a21║我見出家人，總愛喫酒肉。此合上天堂，卻沈歸地獄。念得
J33nB283_p0421a22║兩卷經，欺他市廛俗。豈知廛俗人，大有根性熟。
J33nB283_p0421a23║洋銅一壺酒，熱鐵兩盤肉。諸佛無妄言，調達長在獄。釋子
J33nB283_p0421a24║當持戒，沙門合離俗。休誇色身健，正恐業果熟。
J33nB283_p0421a25║不飲般若酒，卻食眾生肉。般若酒清涼，眾生肉繫獄。為汝
J33nB283_p0421a26║說真如，烏用貴世俗。既與我同途，自然佛果熟。
J33nB283_p0421a27║嗟見多知漢，終日枉用心。岐路逞嘍囉，欺謾一切人。唯作
J33nB283_p0421a28║地獄滓，不修來世因。忽爾無常到，定知亂紛紛。
J33nB283_p0421a29║若要速成佛，先須了自心，尋常行履處，徹見本來人。遊戲
J33nB283_p0421a30║神通力，莊嚴淨土因，何勞一彈指，花雨自繽紛。
J33nB283_p0421b01║不守毘尼法，馳騁法外心，不深定慧力，昏散魔惱人。欲證
J33nB283_p0421b02║無上果，須明出世因，因果常照燭，便見絕囂紛。
J33nB283_p0421b03║迢迢山徑峻，萬仞險隘危。石橋莓苔綠，時見片雲飛。瀑布
J33nB283_p0421b04║縣如練，月影落潭暉。更登華頂上，猶待孤鶴期。
J33nB283_p0421b05║境勝多般異，峰高萬仞危。青天上頭轉，白日下方飛。鐵磬
J33nB283_p0421b06║侵晨響，金燈徹夜暉。居山亦不戀，涉世本無期。
J33nB283_p0421b07║林深谿轉僻，巖縣路更危，嵐氣半山起，鳥道微雲飛。隔澗
J33nB283_p0421b08║樵閒唱，孤峰月生暉，高步青霄上，誰人共我期？
J33nB283_p0421b09║松風冷颼颼，片片雲霞起。匼匝幾重山，縱目千萬里。谿潭
J33nB283_p0421b10║水澄澄，徹底鏡相似。可貴靈臺物，七寶莫能比。
J33nB283_p0421b11║千峰嵐氣收，萬壑松聲起。明月為故交，白雲作鄰里。清風
J33nB283_p0421b12║屢披拂，流水長舉似。試問不來人，欲將何物比。
J33nB283_p0421b13║望去無涯際，青冥有鶴起。飛空不礙空，斯須適千里。片雲
J33nB283_p0421b14║散太虛，孤光比不似。在我指端明，此明更無比。
J33nB283_p0421b15║水浸泥彈丸，思量無道理。浮泡夢幻身，百年能幾幾。不解
J33nB283_p0421b16║細思維，將言長不死。誅剝壘千金，留將與妻子。
J33nB283_p0421b17║三聖數百篇，篇篇明佛理。流傳古尚多，散落今餘幾。讀者
J33nB283_p0421b18║通賢愚，知之出生死。休將陽春曲，喚作江城子。
J33nB283_p0421b19║三聖垂教誡，讀之契真理。此是丈夫為，凡俗能有幾。言言
J33nB283_p0421b20║斥貪愛，字字回生死。惟我楚石公，遠遺野竹子。
J33nB283_p0421b21║世有多解人，愚癡學閒文。不憂當來果，唯知造惡因。見佛
J33nB283_p0421b22║不解禮，睹僧倍生瞋。五逆十惡輩，三毒以為鄰。死定入地
J33nB283_p0421b23║獄，未有出頭辰。
J33nB283_p0421b24║彼云無量壽，此曰釋迦文。不異我心出，還同他世因。孜孜
J33nB283_p0421b25║厚行願，漸漸息貪瞋。大士可為法，諸賢相與鄰。莊嚴信所
J33nB283_p0421b26║慕，翹想在斯辰。
J33nB283_p0421b27║諸聖尚不慕，那更著空文。未論平生事，且明出世因。有譽
J33nB283_p0421b28║莫生喜，有毀莫生瞋。忍辱是伴侶，不貪為比鄰。一日復一
J33nB283_p0421b29║日，無日不良辰。
J33nB283_p0421b30║可笑是林泉，數里少人煙。雲從巖嶂起，瀑布水潺潺。猿啼
J33nB283_p0421c01║暢道曲，虎嘯出人閒。松風清颯颯，鳥語聲關關。獨步繞石
J33nB283_p0421c02║澗，孤陟上峰巒。時坐盤陀石，偃仰攀蘿沿。遙望城隍處，唯
J33nB283_p0421c03║聞鬧喧喧。
J33nB283_p0421c04║松籟劇流泉，山嵐似吐煙。側身路渺渺，濯足波潺潺。南北
J33nB283_p0421c05║雙峰外，東西兩嶺閒。誰能忘世慮，自此立禪關。碧樹改紅
J33nB283_p0421c06║葉，白雲停翠巒。林巢恣偃仰，野棹或洄沿。城郭不可處，輪
J33nB283_p0421c07║蹄何太喧。
J33nB283_p0421c08║山山足林泉，日日生空煙。衣沾雲氣冷，漱浴水潺潺。平生
J33nB283_p0421c09║居林下，定入松樹閒。青苔封古路，白月來巖關。秋風吹秋
J33nB283_p0421c10║葉，春雲上春巒。峰岫任來往，芒鞋常攀沿。我已識真性，何
J33nB283_p0421c11║妨猿鳥喧。
J33nB283_p0421c12║自笑老夫筋力敗，偏戀松巖愛獨遊。可歎往年至今日，任
J33nB283_p0421c13║運還同不繫舟。
J33nB283_p0421c14║閒依白石清泉坐，或向紅塵鬧市遊。南北東西無罣礙，茫
J33nB283_p0421c15║茫大海一虛舟。
J33nB283_p0421c16║自愛一身輕如葉，春花秋月隨遨遊。上天下地無些事，不
J33nB283_p0421c17║向津頭喚釣舟。
J33nB283_p0421c18║無去無來本湛然，不拘內外及中閒。一顆水精絕瑕翳，光
J33nB283_p0421c19║明透滿出人閒。
J33nB283_p0421c20║今來古往性常然，活物難收動用閒。任你白雲千萬匝，到
J33nB283_p0421c21║頭依舊在此閒。
J33nB283_p0421c22║不搖不動心安然，應物還隨豐儉閒。誰守寒巖坐死草，白
J33nB283_p0421c23║毫莫認兩眉閒。
J33nB283_p0421c24║雲山疊疊幾千重，幽谷路深絕人蹤。碧澗清流多勝境，時
J33nB283_p0421c25║來鳥語合人心。
J33nB283_p0421c26║山好千千萬萬重，馬蹄車轍永無蹤。道人靜坐深林夜，明
J33nB283_p0421c27║月高縣太古心。
J33nB283_p0421c28║寒山遠隔兩三重，鶴止雲飛不露蹤。昨夜被人生捉得，正
J33nB283_p0421c29║逢孤月印潭心。
J33nB283_p0421c30║三界如轉輪，浮生若流水。蠢蠢諸品類，貪生不覺死。汝看
J33nB283_p0422a01║朝垂露，能得幾時子。
J33nB283_p0422a02║天寒雨作雪，日暖冰為水。四大合而生，六塵離即死。人壽
J33nB283_p0422a03║能幾何，佛法無多子。
J33nB283_p0422a04║生死在旦暮，求活須升水。長者有方便，激之能免死。汝更
J33nB283_p0422a05║勤精進，是名諸佛子。
J33nB283_p0422a06║悠悠塵裏人，常樂塵中趣。我見塵中人，心多生憫顧。何哉
J33nB283_p0422a07║憫此流，念彼塵中苦。
J33nB283_p0422a08║貪為地獄因，瞋入修羅趣。只管向前行，也須回首顧。如來
J33nB283_p0422a09║出世閒，本救眾生苦。
J33nB283_p0422a10║為福升梵天，為愚落畜趣。苦樂路兩條，中道不相顧。一物
J33nB283_p0422a11║如不取，當脫輪回苦。
J33nB283_p0422a12║豐干禪師詩并和共六首（附）
J33nB283_p0422a13║余自來天台，曾經幾萬回。一身如雲水，悠悠任去來。逍遙
J33nB283_p0422a14║絕無鬧，忘機隆佛道。世閒岐路心，眾生多煩惱。兀兀沈浪
J33nB283_p0422a15║海，漂漂輪三界。可惜一靈物，無始被境薶。電光瞥然起，生
J33nB283_p0422a16║死紛塵埃。寒山特相訪，拾得常往來。論心話明月，太虛廓
J33nB283_p0422a17║無礙。法界即無邊，一法普遍該。（豐干）
J33nB283_p0422a18║吾佛住天台，隨機示往回。冰壺無影像，萬德不將來。未免
J33nB283_p0422a19║心中鬧，直須行佛道。佛是自心王，清涼除熱惱。出離生死
J33nB283_p0422a20║海，肯守涅槃界。透水摩尼光，六塵安敢薶。尋常活鱍鱍，體
J33nB283_p0422a21║淨絕纖埃。若去更不去，若來更不來。無有去來者，併除事
J33nB283_p0422a22║理礙。分明百草頭，畢竟一法該。（楚石）
J33nB283_p0422a23║松門冷赤霞，騎虎去不回。若言此不是，春花自何來？吹萬
J33nB283_p0422a24║一無鬧，著寂非佛道。佛道離喧寂，能消百八惱。誰沒在苦
J33nB283_p0422a25║海？已亡十八界。杲日上空明，諸塵莫可薶。萬象入光中，看
J33nB283_p0422a26║看絕纖埃。推之推不去，呼之呼不來。如風處其中，縱橫有
J33nB283_p0422a27║何礙？茫茫宇宙中，回光總自該。（野竹）
J33nB283_p0422a28║本來無一物，亦無塵可拂。若能了達此，不用坐兀兀。
J33nB283_p0422a29║太虛非有物，一任清風拂。悟得本來人，如癡還似兀。
J33nB283_p0422a30║弗知此何物，不受巾帚拂。當臺明如月，無塵空獨兀。
J33nB283_p0422b01║後跋
J33nB283_p0422b02║三聖詩傳之舊矣，而擬者過半，未有如元楚石和尚次其
J33nB283_p0422b03║韻高朗如日星者。昌小騃，學不及古，然敢忘先德之遺愛
J33nB283_p0422b04║哉？乃今憶吾師野竹和尚住嵩山寺十有四年，康熙己酉
J33nB283_p0422b05║秋，忽湖南巨微大師至自天童，惠楚石和尚和三聖詩集，
J33nB283_p0422b06║吾師讀竟，愛其蒼奧高朗，絕不襲時人故事，遂和之。稿成，
J33nB283_p0422b07║張公柏麟居士及雪可廣兄、文遠煓兄議昌走吳，尋善梓
J33nB283_p0422b08║者以廣其傳。烏乎！先輩有善不能昭昭於世，皆後學之過，
J33nB283_p0422b09║昌敢辭間關之勞而不行乎？乃拉化一、夢周二兄以壬子
J33nB283_p0422b10║四月長發，至七月始抵蘇，又二月梓成。昌不文，且不避不
J33nB283_p0422b11║文，而聊識歲月云。廬陵門人宗昌識
J33nB283_p0422b12║
J33nB283_p0422b13║　（佛弟子張起龍，法名宗璽，號佛源，室人劉氏，捐
J33nB283_p0422b14║　資奉刻　嵩山和尚和三聖詩集一部、後錄一
J33nB283_p0422b15║　部。以此功德，上祝　慈母陳氏覺慈，福壽齊臻，
J33nB283_p0422b16║　道心永固，并熊羆早協，厥昌似續者。時
J33nB283_p0422b17║　康熙十一年三月朔日。　　計字十四萬零，該刻資百金。）
J33nB283_p0422b18║
J33nB283_p0422b19║
J33nB283_p0422b20║（板存嘉興楞嚴寺經）