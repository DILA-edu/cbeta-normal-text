T37n1764_p0874b23║
T37n1764_p0874b24║涅槃義記卷第十
T37n1764_p0874b25║
T37n1764_p0874b26║隋淨影寺沙門釋慧遠述
T37n1764_p0874b27║自下第二明其信善求有凡夫。此有兩義：一
T37n1764_p0874b28║常沒義，常沒三有；二有暫出還沒之義，還沒
T37n1764_p0874b29║三塗。文中先明常沒之義，「復有常沒非一闡
T37n1764_p0874c01║提」簡前起後。「何者」下辨，「是名」下結。下明還沒，
T37n1764_p0874c02║句別有四：一明四善得惡果報，初舉、次列、後
T37n1764_p0874c03║總結之。二就其人明出沒義，「若修是四名沒
T37n1764_p0874c04║已出、出已還沒」略以標舉。下廣釋之，先釋初
T37n1764_p0874c05║沒、次釋其出、後解還沒，文皆可知。三引說證
T37n1764_p0874c06║成，偈中前二造業故沒、後二彰其煩惱故沒。
T37n1764_p0874c07║四舉喻以帖，先舉其喻，「如上二」下將法以帖。
T37n1764_p0874c08║如上偈中煩惱及業二種之人，如彼大魚暫出
T37n1764_p0874c09║還沒，故言「如是」。自下第三明其信善求出凡
T37n1764_p0874c10║夫。此有兩義：一遇惡友暫出還沒、二遇善友
T37n1764_p0874c11║出已即住。文中有二：一總辨其人；二「是人不
T37n1764_p0874c12║具如是五」下，就之開分退住兩義。前中有四：
T37n1764_p0874c13║初言「有人樂著三有是名為沒」牒前起後。出
T37n1764_p0874c14║從彼來，是故牒之。二「得聞」下，對沒辨出。三「何
T37n1764_p0874c15║緣」下，釋顯出義，離惡生善故名為出，先問、次
T37n1764_p0874c16║辨、後結可知。四「是人雖」下，明出不具。於中，
T37n1764_p0874c17║初明信心不具，「是人雖信亦不具足」總以標
T37n1764_p0874c18║舉。下別顯之有七復次：一就佛涅槃明信不
T37n1764_p0874c19║具，直信涅槃常樂我淨，不信如來。二單就涅
T37n1764_p0874c20║槃明信不具，彼說有二：一者有為、二者無
T37n1764_p0874c21║為，無為涅槃常樂我淨，有為無常無我樂淨。
T37n1764_p0874c22║三就佛性明信不具，雖信佛性是眾生有，不
T37n1764_p0874c23║信一切眾生有之。四就信體以明不具但信
T37n1764_p0874c24║不具。五約起因明信不具，但從聞生不從
T37n1764_p0874c25║思生。六約聖道明信不具，但信有道，不信得
T37n1764_p0874c26║者。七約三寶因果法相明信不具，於中先舉
T37n1764_p0874c27║邪正兩信、次列、後辨。下就正信以彰不具。
T37n1764_p0874c28║雖信三寶、不信同體，雖信因果、不信得者，
T37n1764_p0874c29║故名不具。第二明其戒不具成不具信。「戒
T37n1764_p0875a01║亦不具」牒前起後，總明不具。下別顯之，有七
T37n1764_p0875a02║復次：一約起因明戒不具，名前信心以為戒
T37n1764_p0875a03║因。第二唯有威儀之戒，無其戒戒，名戒不具。
T37n1764_p0875a04║定道無作，從威儀戒生，從戒生戒故名戒戒。
T37n1764_p0875a05║於中初問，後對辨之，先舉、次列、後辨、下結。「有
T37n1764_p0875a06║有作戒，無無作戒」，名戒不具。始修名作，成名
T37n1764_p0875a07║無作。於中，初舉、次、列後辨、「是故」下結。四雖持
T37n1764_p0875a08║於身口之戒，雜於邪命，名戒不具。五「有求戒
T37n1764_p0875a09║而無捨戒」，名戒不具。無捨相戒名無捨戒。第
T37n1764_p0875a10║六「有其求有之戒，無隨道戒」，名戒不具。七善
T37n1764_p0875a11║惡通信，心無簡別，名戒不具。於中，先舉善惡
T37n1764_p0875a12║二戒、次列後釋、下辨後結。第三明其聞不
T37n1764_p0875a13║具足。「信戒不具，聞亦不具」牒前起後，總明不
T37n1764_p0875a14║具。下別顯之，有四復次：第一約就十二部經
T37n1764_p0875a15║明聞不具。「但信六部，不信六部」，且言六部，理
T37n1764_p0875a16║實論之於十二中，隨所不信皆名不具。二「雖
T37n1764_p0875a17║受六部，不能讀誦、為他解說」，名聞不具。三「雖
T37n1764_p0875a18║受六部，但為論義、為勝他」等，名聞不具。第四
T37n1764_p0875a19║近友、聞法、思惟、如說修行乃至解脫，不具此等，
T37n1764_p0875a20║名聞不具。於中，先舉具足之聞，「是人無」下對
T37n1764_p0875a21║之以顯聞不具足。前中初言「我說聞具」總以
T37n1764_p0875a22║標舉。「云何」下別，先問、後辨。於中，先明親近善
T37n1764_p0875a23║友，「是諸師等於是人」下明聞正法。「得智慧已
T37n1764_p0875a24║能善思」下繫念思惟。「得正義已身心寂靜」明
T37n1764_p0875a25║如說行。於中六句，次第可知。下對前義明聞
T37n1764_p0875a26║不具，相亦可識。第四明其施不具足。「不具
T37n1764_p0875a27║足三，施亦不具」，牒前起後，總明不具。下別顯
T37n1764_p0875a28║之，有三復次：第一約就財法二施以明不具，
T37n1764_p0875a29║「財施求有、法施不盡」，故名不具。先舉、次列、後
T37n1764_p0875b01║辨、下結。第二約就凡聖二施以彰不具，於中
T37n1764_p0875b02║先舉、次列解釋、後辨、下結。第三約就受法之
T37n1764_p0875b03║人明施不具，受已所信即便供養、受所不信
T37n1764_p0875b04║則不供養，故名不具。第五明其慧不具足，
T37n1764_p0875b05║「不具上四，慧亦不具」，牒前起後，總明不具。下
T37n1764_p0875b06║別顯之，有五復次：第一「不能分別如來常與
T37n1764_p0875b07║無常」名慧不具。二「於此經中宣說如來即解
T37n1764_p0875b08║脫等，不能分別」，名慧不具。三「於此經中宣說
T37n1764_p0875b09║梵行即如來等，不能分別」，名慧不具。四「不能
T37n1764_p0875b10║分別性即如來、如來即是不共法」等，名慧不具。
T37n1764_p0875b11║五「不能分別四真諦」等，名慧不具。上來第一
T37n1764_p0875b12║總辨其人，下就其人辨退彰住。「不具有二」牒
T37n1764_p0875b13║前開後，不具上來信等五事。「增善增惡」列其
T37n1764_p0875b14║二名。下辨其相，先明增惡暫出還沒。於中先
T37n1764_p0875b15║明增惡之行，「誰是」已下出增惡人，「如大魚」下
T37n1764_p0875b16║舉喻以牒。前中，初問、次辨、後結。辨中有二：一
T37n1764_p0875b17║增惡因，「三業不淨故增」已下明受惡果。因中
T37n1764_p0875b18║有三：一明其人癡慢自高。「是人不見已不具
T37n1764_p0875b19║足」是其癡也。「自言具」等，是慢高也。二「是故親」
T37n1764_p0875b20║下，親近惡友故增惡法。於中，初明親近惡友，
T37n1764_p0875b21║「既近」已下明聞邪法。「聞已喜」下隨聞生著。「起
T37n1764_p0875b22║於慢」下習行惡法，起慢煩惱，多行造業。三「因
T37n1764_p0875b23║放逸」下親近在家故增惡法。初近在家，次樂
T37n1764_p0875b24║聞說在家之事離出家法，「以是因」下正明增
T37n1764_p0875b25║惡，「以是因緣增長惡法」明起煩惱，「身等不淨」
T37n1764_p0875b26║明造惡業上增惡因。受果可知。前增惡行，下
T37n1764_p0875b27║出其人。「誰是」徵問。「謂提婆」等，對問以辨。於中
T37n1764_p0875b28║四眾，次第列之。下明增善出已即住。於中有
T37n1764_p0875b29║四：一增善行、二出其人、三釋住義、四引說證
T37n1764_p0875c01║成。就初段中先明近友。「近善友故樂諮未聞」明
T37n1764_p0875c02║聞正法。「受已思」者，明能思惟。「善思惟已能如
T37n1764_p0875c03║法」下，明依法行。「如法住故增長善法」結成增
T37n1764_p0875c04║善。「增善法故終不復沒，是名為住」結成住義。
T37n1764_p0875c05║次出其人。「誰是」問也。「謂舍利弗」等，對問以辨。
T37n1764_p0875c06║於中四眾次第列之。舍利弗等是阿羅漢水
T37n1764_p0875c07║陸俱行，今以何故說之為住？有人釋言：舍利
T37n1764_p0875c08║弗等於昔經中水陸俱行，於今經中但名為
T37n1764_p0875c09║住。此義不然。云何不然？於今經中正應宣說
T37n1764_p0875c10║菩薩之人為大乘住，何故宣說聲聞為住？又
T37n1764_p0875c11║小乘中四果之人，於大乘中未到賢首，云何
T37n1764_p0875c12║已名大乘中住？但舍利等於小乘中具一切
T37n1764_p0875c13║行，是故其人得名為住，亦名觀方，乃至亦得
T37n1764_p0875c14║名為俱行。今說其人本因為住，非得果後方
T37n1764_p0875c15║名為住。良以此等已證聖果，彰住義顯，故就
T37n1764_p0875c16║指之。「如是等」下，總結為住。次釋住義，先問、後
T37n1764_p0875c17║辨。辨中，初法、次喻、後合。初言「樂見善光明」者，
T37n1764_p0875c18║進善故住。「以是緣」下，不退故住。喻合可知。下
T37n1764_p0875c19║引證中，初之兩偈小乘中住。「若人分別」明修
T37n1764_p0875c20║正解。「至心求果」彰其所欣。「若能呵有」明其所
T37n1764_p0875c21║厭。「名住」總結。後之四偈大乘中住。於中，初二
T37n1764_p0875c22║宿善故住，後二明其現修故住。於中明其「近
T37n1764_p0875c23║友、聞法、思惟、修行」行中初因，後明得果。自
T37n1764_p0875c24║下第四明五停心人。此具兩義：一遇惡友暫
T37n1764_p0875c25║出還沒、二值善友出已即住。然今文中總舉
T37n1764_p0875c26║其人，略不辨其退住兩義。於中四句：一牒前
T37n1764_p0875c27║起後，總舉其過。「智不具足」是牒前也。前說信
T37n1764_p0875c28║等五行不具，據後以牒，是故偏言智不具耳。
T37n1764_p0875c29║「凡有五事」是舉過也。貪欲、瞋、癡、著我、覺觀是其
T37n1764_p0876a01║五事。二「是人知」下，為治前過親近善友。三「如
T37n1764_p0876a02║是」下，善友觀過為說對治。愚癡多者為說因
T37n1764_p0876a03║緣，文略不辨。與其所說十二緣同，故略不
T37n1764_p0876a04║舉。「著我分析十八界」者，《雜心論》中說觀六界，
T37n1764_p0876a05║所謂地、水、火、風、空、識。前初德中亦同彼說。此
T37n1764_p0876a06║觀十八皆得破我，此義廣釋如五度章。四明
T37n1764_p0876a07║其人聞已受行。自下第五次明別相念處之
T37n1764_p0876a08║人。是人亦具退住兩義，文略不辨。於中初言
T37n1764_p0876a09║「行已次得四念處」者，牒前起後。「身受心法」列
T37n1764_p0876a10║其四名。別觀色陰為身念處，別觀受陰為受
T37n1764_p0876a11║念處，識陰為心，想行為法，故名別相。此義廣
T37n1764_p0876a12║釋如道品章。「次第復得十二緣」者，是其第六
T37n1764_p0876a13║總相念處。餘經論中約就五陰以明總念，總
T37n1764_p0876a14║觀五緣為空無我，法念處故。是中約就十二緣
T37n1764_p0876a15║說，觀十二緣皆空無我，亦是總相法念處觀。
T37n1764_p0876a16║就一切法皆悉得作總念處觀，非止五陰。此
T37n1764_p0876a17║亦具有退住兩義，文略不說。自下第七明
T37n1764_p0876a18║煖心人。煖等四心如別章釋，此應具論。煖心
T37n1764_p0876a19║人中具有三義：一遇惡友出已還沒、二遇善
T37n1764_p0876a20║友堅住不退、三學觀四諦即名觀方。文中初
T37n1764_p0876a21║先牒前生後，「迦葉白」下問答廣顯。「如是等人
T37n1764_p0876a22║終不斷」下，就之開分退住等別。初段可知。
T37n1764_p0876a23║應中有三：一簡別異通彰其分齊、二釋名辨
T37n1764_p0876a24║體、第三明其得人多少。初中，迦葉先問起發。
T37n1764_p0876a25║問中執通以非其別，「一切眾生悉有煖法」立
T37n1764_p0876a26║通非別。迦葉前聞觀因緣後方始得煖，是故
T37n1764_p0876a27║立通非其別矣。「何以故」下，辨通破別，先徵、後
T37n1764_p0876a28║辨。「如佛所說三種和合名為眾生」總舉昔說，
T37n1764_p0876a29║「壽煖及識」別舉昔說。此說火大以之為煖，四
T37n1764_p0876b01║大之中火大持故身不淤壞，以此功強故偏
T37n1764_p0876b02║舉之。「煖」即是色、「識」即是心、「壽」非色心，三聚成
T37n1764_p0876b03║生，故昔說此合為眾生。「若從是義，一切先有」
T37n1764_p0876b04║明煖寬通。「云有說言因善友生」徵破別義。下
T37n1764_p0876b05║佛答之，明今所說是局非通。四番釋之：一約
T37n1764_p0876b06║人辨釋。「如汝所問至一闡提皆悉有之」彰通異
T37n1764_p0876b07║別。「我今所說要因方便」簡別異通。「以是義」下，
T37n1764_p0876b08║結非先說。「是故」已下，結非齊有。二約界辨釋。
T37n1764_p0876b09║「如是煖法是色界法」彰別非通。「若言一切眾
T37n1764_p0876b10║生有」下，破通成別。「欲界無」下，結非齊有。三約
T37n1764_p0876b11║內道外道辨釋。「色界雖有非一切有」彰別非
T37n1764_p0876b12║通。「何以」下釋，內有外無，故非一切。「以是」下結。
T37n1764_p0876b13║四就內外約境辨釋。「一切外道觀六行」簡外
T37n1764_p0876b14║異內。外道斷結攀上厭下，如斷欲結，先觀欲
T37n1764_p0876b15║界一切有漏為苦為麁或復為障，觀初禪地
T37n1764_p0876b16║為止為妙或復為出，名為六行。始觀之時六
T37n1764_p0876b17║行俱觀，終成之時於上於下各觀一行不具
T37n1764_p0876b18║觀六。「我諸弟子具足十六」彰內異外。言十六
T37n1764_p0876b19║者，苦下有四，謂苦、無常、空與無我；集下有四，
T37n1764_p0876b20║因、集、有、緣；滅下有四，盡、止、妙、出；道下有四，道、
T37n1764_p0876b21║如、跡、乘。「是十六」下，結非齊有。自下第二釋
T37n1764_p0876b22║名辨體。迦葉初問，「所言煖法云何名」煖問其
T37n1764_p0876b23║名義。「為自性煖為他故煖」問其體性。下佛答
T37n1764_p0876b24║中，先答後問、却答初問。細分有四：一對上後
T37n1764_p0876b25║問辨定煖體、二「迦葉」下問答重顯、三「如汝問」
T37n1764_p0876b26║下對上初問釋其名義、四「迦葉白」下問答重
T37n1764_p0876b27║顯。初中，性煖非因他者，煖體是慧，非是同時
T37n1764_p0876b28║更有煖體因之說煖。問曰：下說煖者即是聖
T37n1764_p0876b29║道火相，此則因他，云何說言非因他煖？釋言：
T37n1764_p0876c01║煖法用慧為體，智慧之體因他聖火名之為
T37n1764_p0876c02║煖，非因他煖方名為煖，名非因他。第二段
T37n1764_p0876c03║中，迦葉先問。問由何生？由佛向言自性是煖，
T37n1764_p0876c04║未出其性，故問令出。問相如何？迦葉先聞馬
T37n1764_p0876c05║師無信便無煖法，疑煖是信，故復問之。如來
T37n1764_p0876c06║先說馬師無煖，舉彼如來昔時總言。「何以故」
T37n1764_p0876c07║下，舉佛解詞。「無信故無，當知」已下，約彼昔言
T37n1764_p0876c08║執信為煖。下佛答之。「信非是煖」翻其所執。「何
T37n1764_p0876c09║以故」下，釋通昔語因信生煖，馬師無信煖法
T37n1764_p0876c10║不生，故說其無。「夫煖是慧」正出煖體。「何以」下
T37n1764_p0876c11║釋。「觀四諦故」總約四諦證煖是慧。「是故名」下，
T37n1764_p0876c12║約對別行證煖是慧。是諦觀故名十六行，行
T37n1764_p0876c13║故是慧。第三段中，先牒問辭，下為辨釋聖
T37n1764_p0876c14║道火相故名為煖。於中，初法、次喻、後合。第
T37n1764_p0876c15║四段中迦葉先問，明煖是有，不應能與聖道作
T37n1764_p0876c16║相。「是有法」者，是三有法。「是有為」者，為作有果。
T37n1764_p0876c17║「是法報，得色界五陰，故名有」者，約果顯因，明
T37n1764_p0876c18║其體是三有法也。「是因緣故名有為」者，能與
T37n1764_p0876c19║色界五陰作因，造作彼陰，故名有為。「云何
T37n1764_p0876c20║能為無漏道相」結徵佛語。「佛答如是如汝說」
T37n1764_p0876c21║者，印前煖心有為有法。「如是煖」下，翻上不能
T37n1764_p0876c22║與道作相。於中，初法、次喻、後合，「是故」下結。法
T37n1764_p0876c23║中，明煖雖復是有，還能破有，故為道相。喻中，
T37n1764_p0876c24║「如人」喻修行者。「馬」喻煖心。人依行進，故名為
T37n1764_p0876c25║「乘」。味著煖心名為「亦愛」。厭患諸有，策修煖心，
T37n1764_p0876c26║說為「亦策」。合中，初言「煖心亦爾」合前馬也，「愛
T37n1764_p0876c27║故受生」合前亦愛，「厭故觀行」合上亦策。問曰：
T37n1764_p0876c28║此煖為當自愛，為更有法愛著此煖？若煖自
T37n1764_p0876c29║愛，馬應自愛，非人愛馬；若更有法愛著此煖，
T37n1764_p0877a01║愛著之心自可受生，無關煗事，何由舉此成
T37n1764_p0877a02║煗有為？釋言：上地味禪煩惱愛著煗心，非煗
T37n1764_p0877a03║自愛。然彼煗心為愛潤故上界受身，故名有
T37n1764_p0877a04║為。又問：策者，為煗自策，為更有法策於煗心？
T37n1764_p0877a05║若煗自策，馬應自打；若更有法策於煗心，彼
T37n1764_p0877a06║能策者可能與彼聖道作相。煗心非策，安能
T37n1764_p0877a07║與彼聖道作相？釋言：煗前方便之心厭畏生
T37n1764_p0877a08║死，修起煗心，名之為策，非煗自策。由彼策煗
T37n1764_p0877a09║令煗向聖，是故名為聖道作相。結文可知。
T37n1764_p0877a10║上來第二釋名辨體，下次明其得人多少。「得
T37n1764_p0877a11║煗法人七十三種」總以標舉。次辨其相。有人
T37n1764_p0877a12║從來未斷煩惱，此具縛人。初修入煗，即以為
T37n1764_p0877a13║一。問曰：煗心其必依於未來禪起；彼禪起時
T37n1764_p0877a14║應斷煩惱，云何得有具縛入煗？釋言：未必未
T37n1764_p0877a15║來定心皆斷煩惱。有人修定初得住心是未
T37n1764_p0877a16║來禪，未依此定作六行觀故不斷結，依此住
T37n1764_p0877a17║心修起煗法名為具縛。依未來禪作六行觀
T37n1764_p0877a18║斷欲界結，始從一品乃至九品即為九人，通
T37n1764_p0877a19║前為十。進修等智斷初禪結至無所有，地地
T37n1764_p0877a20║之中各有九品，為六十三，通前合為七十三
T37n1764_p0877a21║人。非想一地無上可攀、等智不斷，所以不論。
T37n1764_p0877a22║文中初言「欲界具十」，就欲總舉。「是人具惱」十
T37n1764_p0877a23║中第一，「斷一至九」復為九人，通前十也。「如欲
T37n1764_p0877a24║初禪至無所有亦復如是」明後六十三種人
T37n1764_p0877a25║別。「是名」下結。上來第二廣辨其相，下就其
T37n1764_p0877a26║人分其退住觀方等別。「如是等人則不復能
T37n1764_p0877a27║斷善根」等，明其住義。如《雜心》中，煗等唯不斷
T37n1764_p0877a28║滅善根作一闡提，猶作五逆、犯四重禁。此中
T37n1764_p0877a29║乃至五逆四重亦皆不作，不作故住。「是人二」
T37n1764_p0877b01║下，明其還沒觀方之義。先舉、次列、後辨可知。
T37n1764_p0877b02║自下第八明頂法人。此人亦具退住觀方
T37n1764_p0877b03║三種之義，文略不辨。文中初言「觀方即頂」，乘
T37n1764_p0877b04║前起後。退窮名頂。前學觀方，彼觀增長即名
T37n1764_p0877b05║為頂。「雖是五陰」辨其體性，與此相應定共無
T37n1764_p0877b06║作即為色陰、心王識陰、受數受陰、想數想陰、
T37n1764_p0877b07║其餘心法名為行陰。「亦緣四諦，故名觀方」釋
T37n1764_p0877b08║觀方義。觀諦同前是以言「亦」，亦可同後。自
T37n1764_p0877b09║下第九明忍法人。此人具有住及觀方二種
T37n1764_p0877b10║之義，文略不辨。文中初言「頂次得忍」，乘前起
T37n1764_p0877b11║後，安住名忍。「亦五陰性，亦緣四諦」解觀方義。
T37n1764_p0877b12║自下第十明世第一。是人亦具住及觀方，
T37n1764_p0877b13║文略不論。「次得第一」，乘前起後，世間中極名
T37n1764_p0877b14║世第一。次辨其性，經文不同。有經說言性是
T37n1764_p0877b15║五陰，義如上解。復有經言性是五根，所謂信、
T37n1764_p0877b16║進、念、定、慧等。慧為正主，餘伴助之。「亦緣四諦」
T37n1764_p0877b17║辨觀方義。世第一法唯有一念，餘論宣說於
T37n1764_p0877b18║菩諦下唯緣一行，今以何故說緣四諦？釋言：
T37n1764_p0877b19║諦觀有其二種，一者行修現在所起、二者得
T37n1764_p0877b20║修未來所成。世第一法現在所修唯觀一行，
T37n1764_p0877b21║未來傍於四諦增明，今就得修名緣四諦。
T37n1764_p0877b22║下第十一明其見諦十五心人。斷見諦惑有
T37n1764_p0877b23║十六心，八忍、八智。言八忍者，觀欲四諦有四
T37n1764_p0877b24║法忍，觀上四諦有四比忍。言八智者，觀欲四
T37n1764_p0877b25║諦有四法智，觀上四諦有四比智。此十六中，
T37n1764_p0877b26║前十五心名為見道，今次辨之。此人唯有觀
T37n1764_p0877b27║方一義，住義通後顯故不論。文中，初先明苦
T37n1764_p0877b28║法忍。「是人次第得苦法忍」，乘前起後。「忍性是
T37n1764_p0877b29║慧」，辨其體性。何故前來皆言五陰，此獨攝慧？
T37n1764_p0877c01║理實相似，以見道中見法明白慧用增強，故
T37n1764_p0877c02║偏說之。「緣一諦」者，明觀方義。於苦諦下趣緣
T37n1764_p0877c03║一行，若愛行人或觀苦行或無常行，見行之
T37n1764_p0877c04║人或觀空行或無我行。問曰：向前世第一法
T37n1764_p0877c05║現緣一行之中，就其未來得修名緣四諦；此
T37n1764_p0877c06║苦法忍何故不然，而言緣一？釋言：有以。世第
T37n1764_p0877c07║一法猶在世間寬容之限，於未來世傍修寬
T37n1764_p0877c08║多，故言緣四。苦忍等心是峻疾道，傍修狹少，
T37n1764_p0877c09║未來但於同諦四行而得增明，不及餘諦，故言
T37n1764_p0877c10║緣一。「乃至見斷」，舉餘忍智。下第十二明須
T37n1764_p0877c11║陀洹。彼第十六道比智心是須陀體，此人唯
T37n1764_p0877c12║有一觀方義。文中有三：一略標舉、二舉辨釋、
T37n1764_p0877c13║三結法同喻。初中，言「得須陀果」者，標舉所得。
T37n1764_p0877c14║「是名第四遍觀方」者，辨法同喻。前煗等中雖
T37n1764_p0877c15║學觀方而未成就，苦忍等心觀方成就而未
T37n1764_p0877c16║周遍，至此周遍故言遍觀。「方即四諦」，辨其所
T37n1764_p0877c17║觀。
T37n1764_p0877c18║廣中，迦葉初問起發，如來次答。「迦葉白佛：先
T37n1764_p0877c19║得道故名須陀」下，於前義中有難解者問答重
T37n1764_p0877c20║顯。前中，迦葉具為四問：一問須陀斷惑多少。
T37n1764_p0877c21║「如佛先說，須陀所斷猶如縱廣四十里水，在如
T37n1764_p0877c22║一渧」舉佛昔言。「此中云何說斷三結」舉多徵
T37n1764_p0877c23║少。如來前於〈現病品〉中說斷三結得須陀洹，故
T37n1764_p0877c24║今徵之。下列三名。「非因見因」是戒取也。烏鷄
T37n1764_p0877c25║戒等非真滅因，妄謂是因，是故名為非因見
T37n1764_p0877c26║因。餘二可知。二問須陀遍觀方義。三問其名，
T37n1764_p0877c27║「何因緣故名須陀洹」。四問須陀喻錯魚義。下
T37n1764_p0877c28║佛依問，次第辨釋。釋初問中，文別有三：一
T37n1764_p0877c29║當相正解、二「是三對」下約治以論、三「有眾生」
T37n1764_p0878a01║下隨化以釋。就初段中，先開二門：重為一門，
T37n1764_p0878a02║亦攝一切須陀所斷為第二門。下廣釋之，先
T37n1764_p0878a03║解初重。於中先喻，「如王遊」等，舉其喻事。「何以」
T37n1764_p0878a04║下釋，重故偏說。「是三如是」合以顯法。「如世人
T37n1764_p0878a05║王」重故偏說。「何緣」下釋，先問、後解。「一切眾生
T37n1764_p0878a06║常所起」者，多行故重，如病數發名為重病。「微
T37n1764_p0878a07║難識」者，沈隱故重，如病難別名為重病。「是三
T37n1764_p0878a08║難斷」，力強故重。此解初門。「能為一切煩惱因」
T37n1764_p0878a09║者，釋上後門。云何能為一切惱因？就十使中，
T37n1764_p0878a10║五見及疑見道時盡，與其斷名；貪瞋癡慢見
T37n1764_p0878a11║斷不盡，不與斷稱。就所斷中，三本三隨：身見
T37n1764_p0878a12║是本、邊見是隨，戒取是本、見取是隨，疑使是
T37n1764_p0878a13║本、邪見是隨，以是義故宣說三結為一切因。
T37n1764_p0878a14║自下第二約治辨釋。以是三結是戒定慧
T37n1764_p0878a15║三行大怨，故偏說之。此義如彼《毘婆沙》說。身
T37n1764_p0878a16║見是其戒學大怨。由見神常苦樂不變，不畏
T37n1764_p0878a17║業果縱情作罪，片從此義說為戒怨。戒取定
T37n1764_p0878a18║怨，取戒為道妨修禪定離欲道故。人取欲界
T37n1764_p0878a19║散善為道，妨修上地禪定法故。疑為慧怨，於
T37n1764_p0878a20║法疑惑防正智故。自下第三隨化以釋。「有
T37n1764_p0878a21║諸眾生聞須陀洹斷無量結，則生退心」，故但說
T37n1764_p0878a22║三。次答第二，先牒問詞，下對辨釋。「觀獲四
T37n1764_p0878a23║事」總以標舉、次列、下辨。解初可知。釋第二中，
T37n1764_p0878a24║「悉能呵責內外惱」者，於十使中，迷理生者名
T37n1764_p0878a25║內煩惱，緣事生者名外煩惱。後二可知。次
T37n1764_p0878a26║答第三，先牒正解，「迦葉言」下問答重顯，「是須
T37n1764_p0878a27║陀洹凡有二」下乘辨須陀洹利鈍差別。前中
T37n1764_p0878a28║先牒，後對辨釋。須陀名義，具應有三：一名修
T37n1764_p0878a29║習無漏；二名逆流；三名抵債，抵三塗債。文中
T37n1764_p0878b01║但就前二釋之，「須名無漏，陀洹修習」是初義
T37n1764_p0878b02║也，「須名流」等第二義也。「須者名流」此釋須義；
T37n1764_p0878b03║下釋陀洹，陀洹名逆。先舉二流，「順逆」列名。「以
T37n1764_p0878b04║逆流」下，正顯陀洹。下重顯中，迦葉先問，「若從
T37n1764_p0878b05║是義，何緣斯陀至阿羅漢不名須陀」執通徵別。
T37n1764_p0878b06║若從上來修習無漏逆生死義名須陀者，斯
T37n1764_p0878b07║陀含等齊有是義，何故不悉名須陀洹，偏名
T37n1764_p0878b08║初果為須陀洹？佛答有二：一正對前問偏明
T37n1764_p0878b09║須陀一種名字有通有局；「二是人亦名須陀
T37n1764_p0878b10║洹」下，乘辨一切賢聖名字明有通局。前中先
T37n1764_p0878b11║明須陀名通，「一切眾生名有二」下彰其局義。
T37n1764_p0878b12║通中，「須陀乃至諸佛亦名須陀」正顯通義。「若
T37n1764_p0878b13║斯陀含乃至諸佛無須陀洹，云何得名斯陀至
T37n1764_p0878b14║佛」反解通義。是義云何？若斯陀含不修無漏、
T37n1764_p0878b15║不逆生死，云何名薄？乃至諸佛不修無漏、不
T37n1764_p0878b16║逆生死，云何名覺？局中，明唯初果之人名須
T37n1764_p0878b17║陀洹，餘皆不得。於中，初先簡聖異凡。「生名有
T37n1764_p0878b18║二」凡以標舉，「客舊」列名。下就辨異。「凡有世
T37n1764_p0878b19║名」彰凡異聖。「既得道已更為立名須陀洹」辨
T37n1764_p0878b20║聖異凡。「以先得」下，簡初異後。「以先得故名須
T37n1764_p0878b21║陀洹」彰初異後；「以後得故名斯陀」者，明後異
T37n1764_p0878b22║初。上來直辨須陀一名通局之義，下次汎論
T37n1764_p0878b23║一切聖名通局之義。文但彰通，略不顯局。句
T37n1764_p0878b24║別有四：初言「是人亦名須陀乃至佛」者，明其
T37n1764_p0878b25║初果具一切名。二「流有二」下，明餘賢聖具一
T37n1764_p0878b26║切名。為明餘聖皆悉得名須陀洹故，須立二
T37n1764_p0878b27║流，先舉、次列。有為功德名為「解脫」，無為功德
T37n1764_p0878b28║說為「涅槃」。「一切聖人皆具此二，亦名須陀」就
T37n1764_p0878b29║人分別。具前二流逆於生死，是故一切悉名
T37n1764_p0878c01║須陀。非但一切得名須陀，亦名斯陀乃至名
T37n1764_p0878c02║佛。三「須陀者名菩薩」下，就上初段釋初果人
T37n1764_p0878c03║具一切名。於中但解名佛菩薩，餘類可知，略
T37n1764_p0878c04║而不辨。「須陀洹者亦名菩薩」略以標舉，「何以」
T37n1764_p0878c05║下釋。其菩薩者名道眾生，以求道故名道眾
T37n1764_p0878c06║生。故今釋之，明小乘中菩提之道即是羅漢。
T37n1764_p0878c07║盡、無生智，須陀求此，故名菩薩。「須陀洹人亦
T37n1764_p0878c08║名為覺」略以標舉，「何以」下釋。「正覺見道斷煩
T37n1764_p0878c09║惱」者，正觀諦理斷煩惱也。「覺因果」者，謂能覺
T37n1764_p0878c10║知苦果集因、滅果道因。「正覺共道不共道」者，
T37n1764_p0878c11║所觀聖行望陰是共、望諦不共；於四諦下行
T37n1764_p0878c12║義各別故名不共，前三諦下一一諸行皆通
T37n1764_p0878c13║五陰故名為共。以有此義，故須陀洹得名為
T37n1764_p0878c14║佛。四「斯陀」下，就前第二釋餘賢聖具一切名。
T37n1764_p0878c15║於中偏明小乘賢聖具佛菩薩二種名字，大
T37n1764_p0878c16║具小名略而不辨。故今文中說言「斯陀乃至
T37n1764_p0878c17║羅漢亦復如是」，亦如須陀名佛菩薩。上來
T37n1764_p0878c18║第二問答重顯，自下第三乘明須陀利鈍差
T37n1764_p0878c19║別。「須陀有二」總以標舉，「利鈍」列名。下辨其相，
T37n1764_p0878c20║先辨鈍人，約生辨之。須陀極鈍，天上人中七
T37n1764_p0878c21║返受生方得涅槃，少極二生，故今說言「人天
T37n1764_p0878c22║七返」舉其極鈍。「復有五種」明餘五階。下別列
T37n1764_p0878c23║之，六返至二是其五也。「利人現在獲得須陀
T37n1764_p0878c24║至阿羅漢」辨其利人。問曰：一返何故不論？釋
T37n1764_p0878c25║言：須陀具有八品，七返至一即為七品，現般
T37n1764_p0878c26║為八。八中，七返至二定鈍，現般定利，文中具
T37n1764_p0878c27║辨。一返不定，有人利根應得現般，以諸因緣
T37n1764_p0878c28║現在不得，經生乃得，此則是利。有人鈍根，現
T37n1764_p0878c29║在世中勤修不得，經生乃得，此即是鈍。利鈍
T37n1764_p0879a01║不定，故隱不論。下次答其第四句問，先牒問
T37n1764_p0879a02║詞、下對辨釋。「䱜魚有四」就喻舉數。「骨細輕」等
T37n1764_p0879a03║就喻列名。下約顯法，「銜物堅」中，初約喻顯法，
T37n1764_p0879a04║「如魔王」下引昔證成。前問次答，自下第三
T37n1764_p0879a05║於前義中有難解者問答重顯。重顯向前釋名
T37n1764_p0879a06║中義，有兩問答：就初問中，迦葉初先進退兩
T37n1764_p0879a07║定，為先得道名須陀洹？為初果故名須陀洹？
T37n1764_p0879a08║下就設難：「若先得道名須陀洹，苦法忍時何
T37n1764_p0879a09║故不得名須陀洹」；「若以初果名須陀洹，外道
T37n1764_p0879a10║之人先斷煩惱至無所有，得那含時何故不名
T37n1764_p0879a11║為須陀洹」，此舉超越那含為難。云何超越？斯
T37n1764_p0879a12║陀、那含並有超義。有人凡時依世淨禪作六
T37n1764_p0879a13║行觀，斷欲界結五品盡來入見諦道，至第十
T37n1764_p0879a14║六道比智時猶故名為次第須陀。若斷六七
T37n1764_p0879a15║八品盡來入見諦道，至第十六道比智時不
T37n1764_p0879a16║作須陀，超證第二斯陀含果，斯陀含人所
T37n1764_p0879a17║斷煩惱先已斷故。斷欲結盡至無所有後入
T37n1764_p0879a18║見道，至第十六道比智時不作須陀及斯陀
T37n1764_p0879a19║含，超證第三阿那含果，那含所斷先已盡故。
T37n1764_p0879a20║超越如是。云何作難？若次第人至第十六道
T37n1764_p0879a21║比智時，以初果故名須陀者，彼超越人先斷
T37n1764_p0879a22║欲盡至無所有入見諦道，至第十六道比智
T37n1764_p0879a23║時亦初得果，何故不得名須陀洹而名那含？
T37n1764_p0879a24║下佛答之。「以初果故名須陀洹」釋去初難。良
T37n1764_p0879a25║以初果名須陀故，苦法忍時未是初果，是故
T37n1764_p0879a26║不得名須陀洹。「如汝問」下釋去後難，先牒門
T37n1764_p0879a27║辭、下對辨釋。釋意如何？明初果人名須陀洹，
T37n1764_p0879a28║超越那含超證第三非初果人，是故不得名
T37n1764_p0879a29║須陀洹。文中初言「以初果故名須陀洹」正答
T37n1764_p0879b01║其問。「是人爾時具足八智及十六行」辨初果
T37n1764_p0879b02║相。四法四比是其八智，苦無常等是十六行。
T37n1764_p0879b03║是人但於現在道下為一行觀，未來傍於十
T37n1764_p0879b04║六增明名具十六。「迦葉」下，復重執為難。「越超
T37n1764_p0879b05║那含亦具八智、具十六行，何故不名為須陀
T37n1764_p0879b06║洹」。下佛對之，明唯須陀得為初果故名須陀，
T37n1764_p0879b07║彼證第三非是初果不名須陀。文中偏對次
T37n1764_p0879b08║第那含辨釋須陀為初果義，超越那含一向
T37n1764_p0879b09║不論，彼非常行之次第故。於中文二：一就行
T37n1764_p0879b10║修明初異後、二「須陀洹緣四諦」下約對境
T37n1764_p0879b11║明初異後。前中，初先明初異後，「阿那含人則
T37n1764_p0879b12║不如是」彰後異初。「是故」下結。初異後中，明須
T37n1764_p0879b13║陀洹捨凡入聖、捨向得果，故名初果。於中，先
T37n1764_p0879b14║分十六行別、次分八智，後約此二解釋須陀
T37n1764_p0879b15║為初果義。初中，先分有漏十六以為二種，「有
T37n1764_p0879b16║二」舉數，「共與不共」列其二名。是義云何？彼十
T37n1764_p0879b17║六行，約界上下有三十二，於一一行重觀名
T37n1764_p0879b18║共、單觀不共。為辨此義，須明煗等四心差別。
T37n1764_p0879b19║於彼上下三十二行，止觀來去多心觀察，名之
T37n1764_p0879b20║為煗，多觀未明名煗方便，多觀分明名煗成
T37n1764_p0879b21║就。於一一行止觀來去以漸略之，乃至於彼
T37n1764_p0879b22║一一行下各一心觀名之為頂，二心觀前名
T37n1764_p0879b23║為方便，後一心觀名為成就。此一心觀與後
T37n1764_p0879b24║忍中初觀相似，如增上忍似第一法。於一一
T37n1764_p0879b25║行各一心觀名忍初心，更復從後向前略之，
T37n1764_p0879b26║乃至最後唯緣欲界苦下一行名之為忍，欲
T37n1764_p0879b27║界苦下二行觀前名忍方便一行名成。於前
T37n1764_p0879b28║忍心，末後所緣重一心觀，名世第一。問曰：善
T37n1764_p0879b29║行多應彌好，何故須略？如《迦旃延阿毘曇》云
T37n1764_p0879c01║「譬如富人欲適他土，患其財多轉以易錢，猶
T37n1764_p0879c02║嫌錢重轉以易金，猶患金重以金轉易大價
T37n1764_p0879c03║寶珠持至他方。行者如是，欲入出道，患彼有
T37n1764_p0879c04║漏多行煩開，故漸略之。」此四階中，初二重觀
T37n1764_p0879c05║名共十六，後二單觀名為丕共。下分無漏，
T37n1764_p0879c06║「有二」舉數，「向得」列名。於彼見道十五心中所
T37n1764_p0879c07║觀名向，道比智時所觀名得。道比智心單緣
T37n1764_p0879c08║一行，云何得有十六行別？釋言：彼現雖緣一
T37n1764_p0879c09║行，未來傍於十六增明，故得果時亦具十六。
T37n1764_p0879c10║次論八智，「有二」舉數，「向得」列名。向果八者，見
T37n1764_p0879c11║諦道中唯有四法及三比智，何處有八？向有
T37n1764_p0879c12║近遠，見諦道前四現忍心學觀四諦名為遠
T37n1764_p0879c13║向，此十智中一等智攝；見諦道中復有七智，
T37n1764_p0879c14║合為八耳。問曰：向前十六行中，向果十六不
T37n1764_p0879c15║攝有漏，向果智中何義通攝？釋言：向前十六
T37n1764_p0879c16║行中，有漏、無漏兩處別論，故向果中不攝有
T37n1764_p0879c17║漏。此八智中，有漏、無漏不別宣說，故通攝之。
T37n1764_p0879c18║何故不別？彼見道前唯一等智，更無異義，故
T37n1764_p0879c19║不別說。得果八者，得果之時捨見道中無漏
T37n1764_p0879c20║七智、更起新得，得彼七智通以為果，并道
T37n1764_p0879c21║比智合為八矣。前遠向中，有漏等智得果不
T37n1764_p0879c22║捨亦無新得，不攝為果，故但有八。下約前二
T37n1764_p0879c23║解釋須陀為初果義。是須陀人捨共十六、得
T37n1764_p0879c24║不共十六，捨向八智、得果八智，故名初果。
T37n1764_p0879c25║此文略小，若具應言：捨共十六、得不共十六，
T37n1764_p0879c26║捨有漏十六、得無漏十六，捨向十六、得果
T37n1764_p0879c27║十六，捨向八智、得果八智。准初類後，中間
T37n1764_p0879c28║可知，故略不舉。捨共十六得不共者，不行名
T37n1764_p0879c29║捨，非得斷捨。捨向八智得果八者，向果八
T37n1764_p0880a01║中，初一等智入聖道時不行名捨，與前捨共
T37n1764_p0880a02║十六相似，非得斷捨；餘之七智，證初果時得
T37n1764_p0880a03║斷名捨。前一等智捨而不得，後七無漏捨而
T37n1764_p0880a04║更得。通道比智，合為八耳。上來一段明初
T37n1764_p0880a05║異後。「阿那含人則不如是」彰後異初。次第那
T37n1764_p0880a06║含不如須陀捨共十六得不共等，是故不得
T37n1764_p0880a07║名為初果，非初果故不名須陀。「是故」下結。就
T37n1764_p0880a08║始結之，是須陀人是初果故偏名須陀，文相
T37n1764_p0880a09║如是。又更分別前三果人各有二向：一者共
T37n1764_p0880a10║向、二者不共向。見道之心通向三果名為共
T37n1764_p0880a11║向。次第之人入見諦道向須陀洹，先斷欲結
T37n1764_p0880a12║六品盡者入見諦道向斯陀含，欲結盡者入
T37n1764_p0880a13║見諦道向阿那含，故名共向。煗等四心偏向
T37n1764_p0880a14║須陀，須陀果後進斷欲結乃至第六無礙道
T37n1764_p0880a15║來偏向斯陀，斯陀果後進斷欲結乃至第九
T37n1764_p0880a16║無礙道來偏向那含，名不共向。一切莫不皆
T37n1764_p0880a17║修煗等趣入見道，何故見道偏名共向，煗等
T37n1764_p0880a18║四心不名共向偏向須陀？釋言：見道印證超
T37n1764_p0880a19║越斯陀、那含，先所修得結盡無為，故通向之。
T37n1764_p0880a20║煗等四心未能而證，是故不能向餘二果，偏
T37n1764_p0880a21║向須陀。義既如是，彼次第人具依須陀共
T37n1764_p0880a22║與不共二種向後而得聖果，故名須陀；彼超
T37n1764_p0880a23║越人唯從須陀不共向後而得聖果，不從須
T37n1764_p0880a24║陀共向得果，是故不得名須陀洹。彼超越人
T37n1764_p0880a25║入見諦道，但得名為超越家向，不得名為須
T37n1764_p0880a26║陀向故。前約行修明初異後。下約境論須
T37n1764_p0880a27║陀洹人緣於四諦，明初異後。「那含緣一」彰後
T37n1764_p0880a28║異初。於四諦中趣緣一種斷欲界結，不同須
T37n1764_p0880a29║陀。此亦辨其次第那含，不論超越，彼非常行
T37n1764_p0880b01║之次第故。「是故」下結。上來廣辨，「以是義」下
T37n1764_p0880b02║結法同喻。下第十三明觀已行。初略標舉，
T37n1764_p0880b03║「繫心修行」辨其行相，「如彼䱜魚」彰法同喻。
T37n1764_p0880b04║下第十四明行已住。先略標舉，「行已後住，謂
T37n1764_p0880b05║阿那含」以為一門，「得食已住」復為一門。下廣
T37n1764_p0880b06║辨之，先廣初門，劫廣後門。前中有三：一開合
T37n1764_p0880b07║辨相；二「欲色眾生有二業」下，依前廣釋；三「迦
T37n1764_p0880b08║葉白中般利」下，於前義中有難解者問答重顯。
T37n1764_p0880b09║初中有四：一通就上下宣說二種、二就色界
T37n1764_p0880b10║已上說五、三通就上下說七、四偏就無色說
T37n1764_p0880b11║二說三。就初段中，「有二」舉數，下辨可知。第
T37n1764_p0880b12║二段中，先舉、後列。言「中般」者，論釋不同。依如
T37n1764_p0880b13║《成實》，捨欲界身向色界去，中間受身而得般故，
T37n1764_p0880b14║名為中般。彼論不立中陰身故。此及《毘曇》捨
T37n1764_p0880b15║欲上昇，中陰身中而得般故，名為中般，無別
T37n1764_p0880b16║受生。「受身般」者，餘處名為生般那含，與行無
T37n1764_p0880b17║行同在一處，隨義分異。異相如何？經論不同，
T37n1764_p0880b18║凡有三別。依如《毘曇》，捨欲上昇至色界中，隨
T37n1764_p0880b19║在何處最初受身，於此身中初生得般，名為
T37n1764_p0880b20║生般。即此生中有利根人，觀察十六聖行得
T37n1764_p0880b21║般，名為行般。又復觀察苦集及道有為之行
T37n1764_p0880b22║而得般故，亦名行般。即此生中有鈍根人，修
T37n1764_p0880b23║習有漏等智斷結，不觀十六聖行斷結，如此
T37n1764_p0880b24║得般名無行般。又設觀諦但觀滅諦無為勝
T37n1764_p0880b25║法方能得般，名無行般。此後二人皆悉盡壽
T37n1764_p0880b26║方始得般，不同初人。此三人中，生般最利，行
T37n1764_p0880b27║般為次，無行最鈍。若依《成實》，生般同前最為
T37n1764_p0880b28║利根。無行為次，是人自知定得涅槃，不勤行
T37n1764_p0880b29║道盡壽得般，名無行般。行般最鈍，精勤行道
T37n1764_p0880c01║盡壽得般，名為行般。此經所說受身般者，同
T37n1764_p0880c02║《成實》中行般那含，精勤行道盡壽得般名受
T37n1764_p0880c03║身般。此中行般，與《成實》中生般相似，精勤行
T37n1764_p0880c04║道不至壽終而得涅槃，名為行般。此中無行
T37n1764_p0880c05║與《成實》同，不勤行道盡壽得般，名無行般。「上
T37n1764_p0880c06║流般」者，色界已上隨在何處，二生已後而得般
T37n1764_p0880c07║者，名上流般。於中細分乃有四種：一上流般，
T37n1764_p0880c08║次第受身至廣果天而得涅槃；二者樂慧，至
T37n1764_p0880c09║廣果天不得涅槃，生五淨居；三者樂定，至廣
T37n1764_p0880c10║果天不得涅槃，生無色界；四不定般，未至廣
T37n1764_p0880c11║果中間得般。此四通說以為上流。自下第三
T37n1764_p0880c12║通就上下說七。先說六種，前五如上，加一
T37n1764_p0880c13║現般。就現般中細分有二：一直現般，現依凡
T37n1764_p0880c14║身修得那含，終至涅槃；二轉世現般，聖人身
T37n1764_p0880c15║上經生已後修得那含，終至涅槃。於中有四：
T37n1764_p0880c16║一須陀果上經生得般、二斯陀行中經生得
T37n1764_p0880c17║般、三斯陀果上經生得般、四那含行中經生
T37n1764_p0880c18║得般，是故轉世四處而來。舊言轉世三處來
T37n1764_p0880c19║者，其言謬耳。次增說七，於前六上加無色般。
T37n1764_p0880c20║此無色般與上流中樂定何別而須別論？釋言：
T37n1764_p0880c21║不同。彼樂定者從廣果去，此無色般從欲界
T37n1764_p0880c22║去，經生無色，故須別論。如《成實》中宣說十一：
T37n1764_p0880c23║現般為一、轉世為二、中般為三，生中三人通
T37n1764_p0880c24║前為六，樂定、樂慧通前為八，信脫、見到及與
T37n1764_p0880c25║身證通前十一。前八可知。於前八中，鈍名信
T37n1764_p0880c26║脫，利名見到，得滅盡定名為身證。彼十一中，
T37n1764_p0880c27║略無上流及不定般。自下第四偏就無色說
T37n1764_p0880c28║二說三。此與向前無色界般有何差別而須別
T37n1764_p0880c29║論？釋言：不同。前無色般從欲界去，初生無色。
T37n1764_p0881a01║此下所論是無色中經生已後上行般者，與
T37n1764_p0881a02║前不同，故須別論。文中初先辨明其果，「復有
T37n1764_p0881a03║二」下辨定其因。果中，初言「行般涅槃復有二種」
T37n1764_p0881a04║標別舉數。無色界中上行得般故名行般，非
T37n1764_p0881a05║前五中第三行般。五中行般，下文別釋。此上
T37n1764_p0881a06║行般准因有三，文舉兩邊，且言二耳。「二身四
T37n1764_p0881a07║身」別其名字。「受二名利，受四名鈍」辨釋其相。
T37n1764_p0881a08║是義云何？無色界中有四空處，那含於中終
T37n1764_p0881a09║不重生。若從欲界生四空處一身得般，名無
T37n1764_p0881a10║色般。若從初禪乃至廣果，生四空處一身得般，
T37n1764_p0881a11║名上流中樂定那含。此前二人生無色界，一
T37n1764_p0881a12║身不得，二身已後方始得般，名上行般。於中具
T37n1764_p0881a13║論，受二身者名之為利，三身名中，四身名鈍。
T37n1764_p0881a14║今舉兩邊，中略不說。因中有其兩種二法：初
T37n1764_p0881a15║一二法是中品因，後一二法是前利鈍兩品
T37n1764_p0881a16║家因。是義云何？具精進定受於二身，互無一
T37n1764_p0881a17║邊受於三身，進定並無方受四身。前二法中，
T37n1764_p0881a18║先舉、後列。勤修觀解名為「精進」，定心難現名
T37n1764_p0881a19║「不自在」。懈怠有定，翻前可知。後二法中，先舉、
T37n1764_p0881a20║後列。上來第一開合辨相。自下第二依前
T37n1764_p0881a21║廣釋，但解向前五種那含。先解中般，文別有
T37n1764_p0881a22║三：一約業辨中先舉二業，「作受」列名。造緣初
T37n1764_p0881a23║起名為「作業」，為愛所潤能生後果名受「生業」。
T37n1764_p0881a24║下約顯中，「中涅槃者有作無受」，故中涅槃。二
T37n1764_p0881a25║約處辨中，「捨欲界身未至色界，以利根故於中
T37n1764_p0881a26║涅槃」。三約心辨中，先舉四心、次列四名。初言
T37n1764_p0881a27║「非學非無學」者，是受生心，受中陰生。言「學心」
T37n1764_p0881a28║者，是無漏因。言「無學」者，是無漏果。後言「非學
T37n1764_p0881a29║非無學」者，是命終心捨中陰身。如《雜心》說羅
T37n1764_p0881b01║漢報生心及與威儀意。隨順心滅，故趣向般
T37n1764_p0881b02║涅槃。下約此四明中涅槃，先問、次辨。四中，後
T37n1764_p0881b03║二是涅槃心，初二即非。無學之心證有餘滅，
T37n1764_p0881b04║非學無學入無餘滅，是故後二名涅槃心。「是
T37n1764_p0881b05║故」下結。下次解受身。初先正辨，「迦葉言」下
T37n1764_p0881b06║問答重顯。前中，初先辨其二業、次明其人依
T37n1764_p0881b07║葉受身、後明其人依身得般，此與《成實》行般
T37n1764_p0881b08║相似。下重顯之，先問、後答。文顯可知。次解
T37n1764_p0881b09║行般。常修行道，并以有為三昧之力能斷煩
T37n1764_p0881b10║惱，不盡受命入於涅槃，名為行般，此與《成實》
T37n1764_p0881b11║生般相似。次釋無行。是人懈怠，解無行義
T37n1764_p0881b12║三昧力故，盡壽得般，名無行般。
T37n1764_p0881b13║次解上流。於中，先明退上生下。「流有二」下，從
T37n1764_p0881b14║下向上，先舉二流、次列其名。退上善法而生
T37n1764_p0881b15║下結，名煩惱流。又斷下結生上煩惱，亦得名
T37n1764_p0881b16║為煩惱流也。治道漸增，名為道流。下約道流
T37n1764_p0881b17║解上流義。「初至四禪亦復如是」明廣果下上
T37n1764_p0881b18║流之義；「復有二」下，明廣果上上流之義。於中
T37n1764_p0881b19║有三：一略分二人；二「如是二人一樂」已下，辨
T37n1764_p0881b20║因顯果；三「是名」下，結別其相。初段可知。第
T37n1764_p0881b21║二段中文復有四：一明樂定、樂慧之別，先辨
T37n1764_p0881b22║所樂、後顯所入。二明薰禪不薰禪異。如是二
T37n1764_p0881b23║人：一者修禪有五階差，「二者不修」略以標舉。
T37n1764_p0881b24║下重辨其五階修相，先問、次列、後約論果。
T37n1764_p0881b25║是義云何？此人修得四禪定已先薰四禪，先
T37n1764_p0881b26║入四禪無漏心中，次入四禪有漏心中，後入
T37n1764_p0881b27║四禪無漏心中。是一一中多心相續以漸略
T37n1764_p0881b28║之，乃至一一各別二心，名為薰禪。方便道成
T37n1764_p0881b29║各別一心，名薰禪成。成中合有五重往來，有
T37n1764_p0881c01║十五心，十心無漏、五心有漏。次薰三禪，次二
T37n1764_p0881c02║次初，作法同前。此五番中，初番為「下」、第二為
T37n1764_p0881c03║「中」、第三為「上」、第四「上中」、第五「上上」。第四禪中
T37n1764_p0881c04║修下便罷，生無煩天，此名少廣；至中便止，生
T37n1764_p0881c05║無熱天；至上便休，生善何見；至上中者，生善
T37n1764_p0881c06║見天；至上上者，生阿迦尼吒，此名無小。若不
T37n1764_p0881c07║退者，欲界命終徑生五淨，以下三禪愛結盡
T37n1764_p0881c08║故所以不生，四禪有愛是故往生，如此生者
T37n1764_p0881c09║不名上流。若有退者，於下三禪乃至廣果，後
T37n1764_p0881c10║還斷結重修薰禪方生淨居，如此往者方名
T37n1764_p0881c11║上流。此第二竟。三重明樂定、樂慧之相。「一樂
T37n1764_p0881c12║論義」是樂慧也。「二樂寂靜」是樂定也。「樂靜無
T37n1764_p0881c13║色、樂論五淨」約因顯果。四重明薰禪不薰禪
T37n1764_p0881c14║異。與前何別而復更論？前是初薰，此是退後
T37n1764_p0881c15║生上重薰。「復二」總舉，「薰與不薰」列其二名。
T37n1764_p0881c16║薰義如前。「薰入五淨、不薰無色」約因顯果。「盡
T37n1764_p0881c17║壽而般」明無中滅。上來第二辯因顯果。自
T37n1764_p0881c18║下第三結別其相。「是名上流」是總結也。下彰
T37n1764_p0881c19║其別。「欲入無色則不能得五階修禪，若修薰
T37n1764_p0881c20║禪則呵無色」，為是定別。上來第二依前廣釋。
T37n1764_p0881c21║自下第三有難解者問答重顯。重顯向前中
T37n1764_p0881c22║般那含，初問、次答、後明中般上中下別。問中
T37n1764_p0881c23║初言「中涅槃者則是利根，何不現在入涅槃」者，
T37n1764_p0881c24║就時徵問。「何故欲界有中涅槃，色界則無」就
T37n1764_p0881c25║處徵問。下佛答之。先答初問，明有三緣現在
T37n1764_p0881c26║不得。一四大羸劣不能修道故不現得；二資
T37n1764_p0881c27║具少故不現得，初先正辨，「我昔」已下引事證
T37n1764_p0881c28║成，「無量眾生應入」已下總以結之；三有眾生
T37n1764_p0881c29║樂多教化故不現得。「如汝問」下，答其後問，先
T37n1764_p0882a01║牒、後釋。有四復次：一約內外因緣分別。「欲界
T37n1764_p0882a02║煩惱因緣有二」總以標舉。「內外」列名，使性為
T37n1764_p0882a03║內、塵境為外，以欲界中有外可厭故有中般，
T37n1764_p0882a04║上界無彼外緣可厭故無中般。二約色欲二
T37n1764_p0882a05║愛分別，先舉、次列。著外五欲資生之具名為
T37n1764_p0882a06║欲愛，愛著女色名為色愛。欲界地中有此可
T37n1764_p0882a07║厭故有中般，上界無此故無中般。三約慳等
T37n1764_p0882a08║麁過分別，欲界有其慳貪瞋妬無慚愧等可
T37n1764_p0882a09║以厭惡故有中般，上界無此故無中般。第四
T37n1764_p0882a10║約其心性分別，欲界性健故有中般，得四果
T37n1764_p0882a11║故；上界不爾，故無中般。前問次答。下次明
T37n1764_p0882a12║其上中下別，先舉、次列、下辨可知。前廣那
T37n1764_p0882a13║含，下次廣上得食已住。「喻以錯魚得食已住」
T37n1764_p0882a14║牒舉前喻，「是人亦爾」約之顯法。「云何」下釋，有
T37n1764_p0882a15║六復次：一上界受身故名已住、二不受欲界
T37n1764_p0882a16║一切趣身故名為住，此二就果。下四就因，三
T37n1764_p0882a17║斷無量結少在名住，四終不造共凡夫事故
T37n1764_p0882a18║名為住，五自無畏令他無畏故名為住，自無
T37n1764_p0882a19║罪惡故自無畏、不惱害他故他不畏，六能遠
T37n1764_p0882a20║離色欲二愛及慳貪等故名為住。下次明其
T37n1764_p0882a21║羅漢、辟支、菩薩及佛以為俱行到彼岸義。「到
T37n1764_p0882a22║彼岸者喻羅漢」等略舉其人，下辨其相。「如龜
T37n1764_p0882a23║俱行」牒舉上喻。下約顯法，於中先明護根如
T37n1764_p0882a24║龜，先問、次辨，「是故」下結。下明其人似龜俱行。
T37n1764_p0882a25║「水」喻世間，「陸」喻出世，出其行處。下明俱行，「能
T37n1764_p0882a26║觀煩惱」如龜行水，「到於彼岸」如龜行陸。「是故」
T37n1764_p0882a27║下結。前分七人，下明有性，先舉其喻、後約
T37n1764_p0882a28║顯法。「如恒河中七種眾生，雖有龜魚不離於
T37n1764_p0882a29║水」是舉其喻。不離水性非是不離河中之水，
T37n1764_p0882b01║河中之水喻於生死，眾生水性喻於佛性，為
T37n1764_p0882b02║是須別。下約顯法，「如是微妙大涅槃中」合恒
T37n1764_p0882b03║河也。「闡提至佛」合七眾生。「雖有異名」合前雖
T37n1764_p0882b04║有龜魚之名。「不離佛性」合不離水。下重辨之。
T37n1764_p0882b05║「是七眾生」總牒七人。「若善法」者，別牒信善求
T37n1764_p0882b06║有凡夫，并牒信善求出凡夫。「若不善」者，別牒
T37n1764_p0882b07║最初常沒闡提。「若方便道」，別牒五停至世第
T37n1764_p0882b08║一七方便人。「若解脫道」，別牒苦忍乃至須陀。
T37n1764_p0882b09║「若次第道」，別牒斯陀乃至那含。「若因」，別牒羅
T37n1764_p0882b10║漢、辟支及上菩薩，是佛因故。「若果」牒佛。亦可
T37n1764_p0882b11║「若因」牒三乘因，「若果」牒彼三乘之果。「悉是佛
T37n1764_p0882b12║性」就之論理。「是名如來隨自意語」結以顯深。
T37n1764_p0882b13║自下第三於前義中有難解者問答重顯，
T37n1764_p0882b14║重顯向前到彼岸義。前言羅漢乃至諸佛到
T37n1764_p0882b15║於彼岸，其岸未彰，故下辨之；到復未顯，故下
T37n1764_p0882b16║須釋。先論彼岸，後彰其到。前中，迦葉初問起
T37n1764_p0882b17║發。於中，先問大乘彼岸，「有因有果、無因無果」
T37n1764_p0882b18║汎立道理。「涅槃名果，常故無因」舉佛上言。如
T37n1764_p0882b19║來於前〈師子品〉中廣明涅槃是果無因，故今
T37n1764_p0882b20║舉之。下就設難，「若無因者云何名果」。為此難
T37n1764_p0882b21║者，欲使如來辨因顯果，令人修證。下復問其
T37n1764_p0882b22║小乘彼岸。「亦名沙門」舉小乘因，「名沙門果」舉
T37n1764_p0882b23║小乘果。下問「云何」徵問，欲使如來具辨，令人
T37n1764_p0882b24║修證。下佛答之。先對初問，明大涅槃有因故
T37n1764_p0882b25║果，非全無因。是中為明涅槃有因，乘舉一切類
T37n1764_p0882b26║以顯之，先舉七果、次列七名，下廣辨果約之
T37n1764_p0882b27║顯因。就第四門餘殘果中，得第三身延年益
T37n1764_p0882b28║壽是其果體。下明遠因，復言即是延年益壽，
T37n1764_p0882b29║謂衣食等能延年者、能益壽者，說為遠因，不論
T37n1764_p0882c01║壽體。第七門中，先辨果體即是涅槃，「離一切
T37n1764_p0882c02║惱」下約辨因。三番論之：一總相分別，一切善
T37n1764_p0882c03║法是涅槃因。二近遠分別，先舉、次列、後辨可
T37n1764_p0882c04║知。三生了分別，於中，先舉世間生了，次約論
T37n1764_p0882c05║出，出世亦有生了二因。下辨其相，「三解脫門
T37n1764_p0882c06║三十七品為一切惱不生生因，亦為涅槃作了
T37n1764_p0882c07║因」者，望方便果說為生因。方便之果能滅煩
T37n1764_p0882c08║惱，故令一切煩惱不生。能滅煩惱使不生故，
T37n1764_p0882c09║體是有法、從因修起，故三解脫、三十七品能
T37n1764_p0882c10║為彼果而作生因，非是直望數滅無為而說
T37n1764_p0882c11║生因；即前生因能了性淨涅槃之果說為了
T37n1764_p0882c12║因。「是故」下結。下答後問，辨明小乘所到彼
T37n1764_p0882c13║岸。於中，初先牒問略辨，先牒問辭、次辨、後結。
T37n1764_p0882c14║「迦葉言」下，問答重顯。先問何緣八正道者
T37n1764_p0882c15║名沙門那。下佛為解。其沙門那，正翻名息，息
T37n1764_p0882c16║眾過故，從斯得果名沙門果。文中三番：一能
T37n1764_p0882c17║息乏名沙門那。「沙門名乏」舉其所息。為業煩
T37n1764_p0882c18║惱驅馳六道，所以名乏。「那者名道」舉其能息。
T37n1764_p0882c19║此出那體，非解那義。那義名息，故五度中阿
T37n1764_p0882c20║那出息、般那入息。「如是道者斷一切乏」正解
T37n1764_p0882c21║那義。「斷一切乏」故名為息。下牒結之。「斷一切
T37n1764_p0882c22║道」牒前能斷一切乏道。「以是義」者，以是聖道
T37n1764_p0882c23║斷乏義故。「名八正道為沙門那」，從斯得果，名
T37n1764_p0882c24║沙門果。二能息惡名沙門那。「如世樂靜亦名
T37n1764_p0882c25║沙門」舉世名義。此名略少，若具應言：樂靜息
T37n1764_p0882c26║亂名沙門那。「如是道者亦如是」下，約之顯法。
T37n1764_p0882c27║三息下為上名沙門那。「如世下人能作上人
T37n1764_p0882c28║是名沙門」舉世名義。「如是道」下，約之顯法。
T37n1764_p0882c29║前解彼岸，下釋到義。於中，先明小乘到岸，「菩
T37n1764_p0883a01║薩佛」下明大到岸。小中，先明羅漢到岸、後
T37n1764_p0883a02║論辟支。羅漢到中，義別三番：一約沙門及沙
T37n1764_p0883a03║門果解釋到岸，羅漢修前沙門之道，得沙門
T37n1764_p0883a04║果，名到彼岸。二約五分法身明到，初舉、次列、
T37n1764_p0883a05║下釋、後結。三約四智解釋到岸，四智之義廣
T37n1764_p0883a06║如別章，此應具論。文中初舉、次廣辨釋。「我生
T37n1764_p0883a07║已盡」，依《毘婆沙》是斷集智，依《勝鬘經》是斷苦
T37n1764_p0883a08║智。文中初言「永斷三世生因緣」者，明其因亡。
T37n1764_p0883a09║「亦斷三界五陰身」者，彰其果喪。准《毘婆沙》舉
T37n1764_p0883a10║其顯前，若准《勝鬘》舉前顯後。「梵行已立」，依
T37n1764_p0883a11║《毘婆沙》是修道智，若依《勝鬘》是證滅智。文中
T37n1764_p0883a12║初言「所修梵行已畢竟」者彰其因圓，「又捨學
T37n1764_p0883a13║道」明其果極。准《毘婆沙》舉後顯前，若依《勝鬘》
T37n1764_p0883a14║舉前顯後。「所作已辦」，依《毘婆沙》是證滅智，依
T37n1764_p0883a15║《勝鬘經》是修道智。文中初言「如本所求今已
T37n1764_p0883a16║得」者明其果極，「修道得果」彰其因圓。准《毘婆
T37n1764_p0883a17║沙》舉後顯前，若依《勝鬘》舉前顯後。「不受後有」，
T37n1764_p0883a18║依《毘婆沙》是斷苦智，若依《勝鬘》是斷集智。故
T37n1764_p0883a19║《勝鬘》云「所斷煩惱更不受後，名不受後。」文中
T37n1764_p0883a20║初言「獲得盡智」明其因亡，「無生智」者彰其果
T37n1764_p0883a21║喪。準《毘婆沙》舉前顯後，若準《勝鬘》舉後顯前。
T37n1764_p0883a22║前舉，次釋，「以是」下結。下解辟支到彼岸義。如
T37n1764_p0883a23║前羅漢，辟支亦爾。下次明其大乘到岸。「菩
T37n1764_p0883a24║薩及佛具六波羅蜜名到彼岸」舉因顯果，「是
T37n1764_p0883a25║佛菩薩得菩提」下約果顯因。先辨、後釋，文顯
T37n1764_p0883a26║可知。從「如恒河」至此第一，廣明七人悉有佛
T37n1764_p0883a27║性。自下第二誡勸捨著。於中有二：一舉信
T37n1764_p0883a28║謗，誡勸捨著；二「佛性不名一法」已下，明性唯
T37n1764_p0883a29║是佛隨意語，誡勸捨著。前中，初先廣顯謗相
T37n1764_p0883b01║令人捨遠，「若言闡提未生善」下舉謗顯信令
T37n1764_p0883b02║人習學。前明謗中，文別有三：一約七人行修
T37n1764_p0883b03║得失以顯謗相、二約七人通局之義以顯謗
T37n1764_p0883b04║相、三明前二起謗所由。就初段中，別有三句：
T37n1764_p0883b05║一明七人不修之失。「不修身」等，即能造作五
T37n1764_p0883b06║逆等罪，常沒三塗，故名為失。二明七人行修
T37n1764_p0883b07║之得。「近友聞法思惟修學，得到彼岸」故名為
T37n1764_p0883b08║得。三約顯謗。良以七人不修身等常沈沒故，
T37n1764_p0883b09║言一闡提定得菩提，是名「染著」。又以七人近
T37n1764_p0883b10║友聞法思惟修行到彼岸故，道言闡提一向不
T37n1764_p0883b11║得無上菩提，是名「虛妄」。第二段中，先明七人
T37n1764_p0883b12║通局之義。始終通論「一人具七」，前後別分「七
T37n1764_p0883b13║人各一」。下約顯謗。於中，初就菩提明謗、次就
T37n1764_p0883b14║聖道、後就佛性。就菩提中，良以七人各別一
T37n1764_p0883b15║故心口異想。「言一闡提定得菩提，謗佛法僧」，
T37n1764_p0883b16║現未得故。內心乖法名為「異想」，口言乖法稱
T37n1764_p0883b17║曰「異說」。又以一人具足七故，說言闡提不得菩
T37n1764_p0883b18║提，是亦名為謗佛法僧，當來得故。就聖道中，
T37n1764_p0883b19║良以七人各別一故，「說言八道，凡夫所得，謗佛
T37n1764_p0883b20║法僧」，現未得故。又以一人具足七故，「道言八
T37n1764_p0883b21║道非凡夫得」，是亦名為謗佛法僧，以當得故。
T37n1764_p0883b22║就佛性中，亦以七人各別一故，有人說言「凡夫
T37n1764_p0883b23║眾生有佛性性」謗佛法僧，現未證故。亦以
T37n1764_p0883b24║一人具足七故，「道言眾生定無佛性，是亦名為
T37n1764_p0883b25║謗佛法僧」，當必得故。自下第三明謗所由，
T37n1764_p0883b26║由無信解。「是故我說二種人謗」略以標舉，「不
T37n1764_p0883b27║信不解」列其二名。「若人信心無有慧」下，彰此
T37n1764_p0883b28║二人生過不同，有信無智增長無明，有智無
T37n1764_p0883b29║信增長邪見。「不信之人瞋恚心」下，明俱起謗。
T37n1764_p0883c01║不信之人瞋恚故謗，無智慧人不解故謗。「是
T37n1764_p0883c02║故我」下，結成昔說。上來明謗。自下第二舉
T37n1764_p0883c03║謗顯信。文別有四：一就菩提反舉其謗。「若
T37n1764_p0883c04║說闡提未生善根便得菩提」是一謗也。「若言
T37n1764_p0883c05║闡提捨一闡提次於異身則得菩提」是二謗
T37n1764_p0883c06║也。二就菩提翻謗明信。「若說闡提生善不斷
T37n1764_p0883c07║後得菩提」不名為謗。三就佛性反舉其謗。於
T37n1764_p0883c08║中初明說有成謗。謂說「眾生有其報佛果德
T37n1764_p0883c09║佛性常樂我淨，不作不生，惱覆不見」，當知是人
T37n1764_p0883c10║謗佛法僧。下復明其說無成謗，「說闡提人無
T37n1764_p0883c11║法佛性，猶如兔角，從方便生，本無今有、已有還
T37n1764_p0883c12║無」是亦名為謗佛法僧。亦可前說眾生身中
T37n1764_p0883c13║已有果體所以成謗，後說無因所以成謗。四
T37n1764_p0883c14║就佛性翻謗明信，先舉所說、後結不謗。前中
T37n1764_p0883c15║四句。初言「非有如虛空」等，簡是異非。解有兩
T37n1764_p0883c16║義：一約佛性因果分別。非現有果，如彼虛空；
T37n1764_p0883c17║非現無因，如彼兔角一向全無。二約法報二性
T37n1764_p0883c18║分別。非現有其報佛體性，如世虛空本來有
T37n1764_p0883c19║體；非現無其法佛之性，如彼兔角本來無體。
T37n1764_p0883c20║如上文中說法佛性不如虛空不可得見，說
T37n1764_p0883c21║報佛性不如兔角不可得生；此中所說與前
T37n1764_p0883c22║左右。二「何以」下辨非異是。解亦有二：一約佛
T37n1764_p0883c23║性因果分別。虛空常有，不如佛性果非本有；
T37n1764_p0883c24║兔角恒無，不如性因非是本無。二約法報二
T37n1764_p0883c25║性分別。虛空常有，不如報佛性非本有；兔角
T37n1764_p0883c26║恒無，不如法佛性非本無。此前一對。三「是故」
T37n1764_p0883c27║下正辨道理。解亦有二：一約佛性因果分別，
T37n1764_p0883c28║是前不同虛空等故本來有因而無其果。二
T37n1764_p0883c29║約法報二性分別，是前不同虛空等故本來
T37n1764_p0884a01║但有法佛性體、無報佛體。四「有故破」下，約是破
T37n1764_p0884a02║非。佛性有故，破他說性無如兔角；佛性無故，
T37n1764_p0884a03║破他說性有如虛空。此後一對。前舉所說。「如
T37n1764_p0884a04║是不謗」結成信義。前舉信謗誡勸捨著，下
T37n1764_p0884a05║明佛性。佛隨意語餘人不知，誡勸捨著。於中
T37n1764_p0884a06║四句：一明佛性不定一法，乃至萬法一切皆
T37n1764_p0884a07║是；二明此等或因說果、或果說因；三結此說
T37n1764_p0884a08║是其如來隨自意語；四明如來隨意語故，名
T37n1764_p0884a09║如來等。「如來」，外國名為多陀阿伽度。「阿羅呵」者，
T37n1764_p0884a10║此名應供。「三藐三佛」，此翻名為正真正覺。
T37n1764_p0884a11║目下第六約就虛空辨性同異令捨邪解。良
T37n1764_p0884a12║以上來數說佛性猶如虛空，人謂全同，故須
T37n1764_p0884a13║辨異。次前說性不如虛空，人謂全別，故須
T37n1764_p0884a14║說同。文中，初先明性似空，「迦葉白言如來佛
T37n1764_p0884a15║性非三世」下，彰性異空。前中，迦葉先問起發，
T37n1764_p0884a16║「如佛所說性如虛空，云何如」也。下佛為辨，先
T37n1764_p0884a17║辨、後結。辨中有三：一明佛性非三世攝，如似
T37n1764_p0884a18║虛空；二非內外，如似虛空。三無罣礙，如似虛
T37n1764_p0884a19║空。前中，初言「空非過去未來現在，佛性亦爾」
T37n1764_p0884a20║略辨同義。「善男子」下廣顯同義，於中有四：一
T37n1764_p0884a21║廣明虛空非三世攝。二「佛性亦爾」辨法同喻。
T37n1764_p0884a22║三「虛空無故非三世攝」結前第一。四「佛性常
T37n1764_p0884a23║故非三世攝」釋前第二。初中復二：一正明虛
T37n1764_p0884a24║空非三世攝；二「以空無」下，破有顯空成非三
T37n1764_p0884a25║世。前中先別，後總結之。別中，初言「空非過去」
T37n1764_p0884a26║略以標舉。「何以」下釋。「無現」略解，下重顯之。現
T37n1764_p0884a27║起之法緣離謝往可說過去，空無現起故無過
T37n1764_p0884a28║去。「無現」略舉，「何以」下釋。「無未」略解，下重顯
T37n1764_p0884a29║之。未來之法從緣始集可名現在，空不如是
T37n1764_p0884b01║故無現在。「無未」略舉，「何以」下釋。「無現過去」，對
T37n1764_p0884b02║問略解，下重顯之。若是現起、謝往之法，未起
T37n1764_p0884b03║未謝說為未來，空不如是故無未來。「以是」下
T37n1764_p0884b04║結。自下第二破有顯空成非三世。以諸外道
T37n1764_p0884b05║說空為有故須破之，有即三世所以須破。「以
T37n1764_p0884b06║空無故無有三世」正辨其無。「不以有故」破有顯
T37n1764_p0884b07║無。次喻、後合。「無物是空」釋成無義。上來廣
T37n1764_p0884b08║明空非三世。「佛性亦爾」辨法同喻。「虛空無」下
T37n1764_p0884b09║結前第一。「佛性常」下釋前第二。「佛性常故非
T37n1764_p0884b10║三世攝」略明佛性非三所以。「如來已得菩提」
T37n1764_p0884b11║已下，就人顯之。佛得果時證窮性實，知性本
T37n1764_p0884b12║來常寂不動，故「所有性、一切佛法常無變易」。
T37n1764_p0884b13║「以是義」下結法同喻。自下第二明非內外
T37n1764_p0884b14║如似虛空。「虛空無故非內非外」明喻似法。「佛
T37n1764_p0884b15║性常故非內非外」辨法同喻。自下第三明
T37n1764_p0884b16║無罣礙。「如是無礙名為虛空」明喻似法。「如
T37n1764_p0884b17║來得已一切無礙」辨法同喻。亦以如來得菩
T37n1764_p0884b18║提時證窮法實，見一切法平等無礙，故就論之。
T37n1764_p0884b19║「故言佛性猶如虛空」結法同喻。上來三番廣
T37n1764_p0884b20║明如空，「以是」下結。以是三義似空因緣，我說
T37n1764_p0884b21║如空。下次辨異。文別有四：第一迦葉徵喻
T37n1764_p0884b22║同法，令空是有；二佛為辨異；第三迦葉舉喻
T37n1764_p0884b23║類空，令空是有；四佛重辨異。初中，「如來佛性
T37n1764_p0884b24║涅槃非三世攝而名為有」舉法類空。「虛空亦
T37n1764_p0884b25║非三世所攝，何故非有」徵空同法。下佛為辨，
T37n1764_p0884b26║明涅槃等有處無故，對無說有；虛空之體無
T37n1764_p0884b27║處不有，是故不得對無名有。於中，初先辨法
T37n1764_p0884b28║異空。「為非涅槃名為涅槃，為非如來名為如
T37n1764_p0884b29║來，為非佛性名為佛性」略以標舉。下廣釋之。
T37n1764_p0884c01║先解涅槃，初問、後釋。一切煩惱有為生死非
T37n1764_p0884c02║是涅槃，為破如來有為煩惱非涅槃故，宣說涅
T37n1764_p0884c03║槃以此為有。次釋如來，先牒、後解。闡提乃至
T37n1764_p0884c04║辟支佛等非是如來，為破此等非如來故，宣
T37n1764_p0884c05║說如來以之為有。下解佛性，先牒、後釋。牆壁
T37n1764_p0884c06║瓦石無情之物非是佛性，為簡此等非佛性
T37n1764_p0884c07║故說性為有。性有二種：一能知性，謂真識心。
T37n1764_p0884c08║此真識心眾生有之，外法即無，故上說言夫
T37n1764_p0884c09║佛性者謂眾生也。又妄心處有此真心，無妄
T37n1764_p0884c10║心處即無真心，故上說言凡有心者悉有佛
T37n1764_p0884c11║性。二所知性，所謂有無非有無等一切法門，
T37n1764_p0884c12║此通內外不唯在內。今此所論約初言耳。「一
T37n1764_p0884c13║切世間無非虛空對於虛空」辨空異法。一切
T37n1764_p0884c14║世間無有一處而無虛空，知復對何說空為有？
T37n1764_p0884c15║第三迦葉舉彼四大類空令有。云何為類？
T37n1764_p0884c16║若佛宣說世間無有一處無空，不得對無說空
T37n1764_p0884c17║為有。世間色處悉有四大，亦無有處而無四
T37n1764_p0884c18║大，無無可對，亦應不得說大為有。世間無有
T37n1764_p0884c19║無四大處可以形對，而猶得名四大為有。世
T37n1764_p0884c20║間雖復無處無空可以形對，何為不得說空為
T37n1764_p0884c21║有？迦葉此言，如來不答。何故不答？以非問故
T37n1764_p0884c22║云何非問？世間空處則無四大，對彼無故說
T37n1764_p0884c23║大為有。無有一處而無虛空，知對何無說空
T37n1764_p0884c24║為有？為是不答。
T37n1764_p0884c25║自下第四如來重復對上初問簡法異空。「若
T37n1764_p0884c26║言涅槃非三世攝，虛空亦爾，是義不然」牒以
T37n1764_p0884c27║總非。「何以」下釋。釋中有三：一明法異空、
T37n1764_p0884c28║二「虛空性」下明空異法、三「是故我說佛性常」
T37n1764_p0884c29║下總結其異。就初段中，「涅槃是有」總明異空。
T37n1764_p0885a01║下別顯之，為智所照名為「可見」。為心契會
T37n1764_p0885a02║名為「可證」。具足平等法門之身及不思議變
T37n1764_p0885a03║化之身故云「是色」。可為行者尋求趣入名為
T37n1764_p0885a04║「足跡」。可以言論稱曰「章句」。體備萬德稱之
T37n1764_p0885a05║為「有」。德狀殊分說之為「相」。為心攀歷故曰
T37n1764_p0885a06║名「緣」。眾聖同趣名「歸依處」。離世紛動說為
T37n1764_p0885a07║「寂靜」。體無闇障名曰「光明」。永絕危怖稱曰
T37n1764_p0885a08║「安隱」。究竟所到故云「彼岸」。「是故得名非三世
T37n1764_p0885a09║攝」總以結之。自下第二明空異法。「空無是法
T37n1764_p0885a10║是故名無」明空是無。「若有離」下，破有顯無。先
T37n1764_p0885a11║破其有，却顯其無。以諸外道計空為有，故先
T37n1764_p0885a12║破遣。於中合有十一復次：初一約就非色心
T37n1764_p0885a13║法破空是有，次一約心破空是有，後九約色
T37n1764_p0885a14║破空是有。初中，「若離如是等法更有法者」舉
T37n1764_p0885a15║他所立，謂離向前涅般之法。「應三世攝」以理
T37n1764_p0885a16║徵責。「虛空若同是有法者」重牒所立。「不得非
T37n1764_p0885a17║是三世所攝」以理遮責。第二約心破空有中，
T37n1764_p0885a18║「世人說空名無色」等，舉他所立。「即心數」者，徵
T37n1764_p0885a19║同心法。「若同心」下，徵為三世。「若三世」下，徵為
T37n1764_p0885a20║四陰。「是故離」下，結成無空。就後九番約色
T37n1764_p0885a21║破中，初破虛空體是光明、二破物住處以為
T37n1764_p0885a22║虛空、三破空次第、第四破其空實等三以為
T37n1764_p0885a23║虛空、五破空可作、六破無礙處以為虛空、七
T37n1764_p0885a24║破虛空與物共合、八破指住處以為虛空、九
T37n1764_p0885a25║破虛空為物所依。初中，「外道言空是光」舉他
T37n1764_p0885a26║所立。「若是光」下，徵令是色。「虛空若」下，徵令無
T37n1764_p0885a27║常。「是無常」下，徵為三世。「若三世」下，以是三世
T37n1764_p0885a28║徵為非空。「亦可說」下，立空為常，翻破前執。「虛
T37n1764_p0885a29║空是常」，便非三世乃至非色，云何外道說為
T37n1764_p0885b01║光明？就其意解說空為常，未可專決，故云
T37n1764_p0885b02║「亦可」。第二番中，「人言虛空即是住處」舉他所
T37n1764_p0885b03║立。「若有住」下，徵為色法。「而一切」下，徵為無常。
T37n1764_p0885b04║「三世所攝」徵為三世。「虛空亦」下，明空是常，三
T37n1764_p0885b05║世不攝，翻破前執。常非三世即非色法，云何
T37n1764_p0885b06║言處？「若說處」下，結以顯非。第三番中，「復有
T37n1764_p0885b07║說空即是次第」舉他所立。如去牆壁，空相漸
T37n1764_p0885b08║現，名為次第。「若是次」下，徵為數法。「若可數」下，
T37n1764_p0885b09║徵為三世。「若三世」下，徵為無常。第四番中，「夫
T37n1764_p0885b10║虛空者不離三法」舉他所立。「一空二實三者
T37n1764_p0885b11║空實」列他所立。有人宣說：無物之處是虛空
T37n1764_p0885b12║界，是故言空。復有人言：物住之處是虛空界，
T37n1764_p0885b13║是以言實。有云並是，故言空實。下就破之。「若
T37n1764_p0885b14║言空是」牒舉初句。「空是無常」徵以顯非。「何以」
T37n1764_p0885b15║下釋，「實處無故」，所以無常。「若言實是」牒舉第
T37n1764_p0885b16║二。「空亦無常」徵以顯非。「何以」下釋。「若空實是」
T37n1764_p0885b17║牒舉第三。「空亦無常」徵以顯非。「何以」下釋，「二
T37n1764_p0885b18║處互無」，故是無常。「是故」已下，結空為無。第
T37n1764_p0885b19║五番中，「如說虛空是可作法」舉他所立。「如說
T37n1764_p0885b20║去」等，辨他所立。「一切作」下，徵令無常。於中，初
T37n1764_p0885b21║法、次喻、後合。第六番中，「世說法中無罣礙處
T37n1764_p0885b22║名為虛空」舉他所立。「於一法所為具為分」進退
T37n1764_p0885b23║徵定。下對破之，「若具處有，餘處則無」破其具
T37n1764_p0885b24║邊。「若分有」下，破其分邊，「若分可數」是一過
T37n1764_p0885b25║也，「可數無常」是二過也。第七番中，先舉他
T37n1764_p0885b26║說總非不然。「說空無礙與有共合」是一門也，
T37n1764_p0885b27║「復言在物如器中果」是二門也。此二皆非，故
T37n1764_p0885b28║曰「不然」。「何以故」下，釋以顯非。先破初門，「若言
T37n1764_p0885b29║並合即有三種」徵定所立，「異」等列名。「空靜物
T37n1764_p0885c01║動」兩聚一處，名「異業合」。「如鳥集樹」類以顯之，
T37n1764_p0885c02║鳥喻物業，樹喻空業。空物俱動，兩聚一處，名
T37n1764_p0885c03║「共業合」。「如羊相觸」類以顯之。物前空縮，物退
T37n1764_p0885c04║空進，故說如似兩羊相觸。有說：此物先與空
T37n1764_p0885c05║合，彼物亦先與空共合，兩合同聚，已合共合。
T37n1764_p0885c06║是義云何？如樹先與虛空共合，鳥復先與虛
T37n1764_p0885c07║空共合，鳥來上樹則得名為已合共合，如是
T37n1764_p0885c08║一切。「如二雙指合在一處」類以顯之。下就破
T37n1764_p0885c09║遣。「若異業合」牒舉初門，「則有二分」定其二業，
T37n1764_p0885c10║「初業空業」列其二名。下就破之，於中有二：一
T37n1764_p0885c11║以合破常、二「若言虛空是常」已下約常破合。
T37n1764_p0885c12║前中，初言「若空合物，空即無常」是一破也。同
T37n1764_p0885c13║物無常方名為合，不同無常不名合故。「若物
T37n1764_p0885c14║合空物即不遍，如其不遍是亦無常」是二破
T37n1764_p0885c15║也。此義云何？物業不遍，將不遍物與空共合，
T37n1764_p0885c16║空隨有物亦應不遍，以不遍故空應無常。
T37n1764_p0885c17║就下約常破合之中，「若言空常，與動物合，是義
T37n1764_p0885c18║不然」舉以總非。「何以故」下，釋以顯非。「若空是
T37n1764_p0885c19║常，物亦應常」，明物有其同空之過。「物若無常，
T37n1764_p0885c20║空亦無常」，明空有其同物之過。「若言虛空亦
T37n1764_p0885c21║常無常」遮其並立。前人被徵，喜立兩義，故舉
T37n1764_p0885c22║以非。虛空一法，云何是常復名無常？以有此
T37n1764_p0885c23║過，是故不得說空合物。次破第二共業相合。
T37n1764_p0885c24║先牒總非，「何以故」下釋以顯非。「虛空名遍」直
T37n1764_p0885c25║立道理。「若與業」下，徵有齊空，令有亦遍。「若是
T37n1764_p0885c26║遍」下，徵令齊遍。「若一切」下，徵令齊合。「不應說」
T37n1764_p0885c27║下，責其分合。下破第三已合共合。先牒總
T37n1764_p0885c28║非，「何以故」下，釋以顯非。於中，初法、次喻、後合。
T37n1764_p0885c29║法中，「先無後方合」者，明其共合無常所以。「先
T37n1764_p0886a01║無後有是無常」者，正明共合有無常過。「是故」
T37n1764_p0886a02║已下，結破共合。喻合可知。此初門竟。次破
T37n1764_p0886a03║第二空住物中，先牒直非，「何以故」下釋以顯
T37n1764_p0886a04║非。於中先就無器時破，「如是虛空先無器時
T37n1764_p0886a05║住在何處」責其住處。「若有住」下，明有住處，虛空
T37n1764_p0886a06║即多。彼空住處先有虛空，如有器中所盛虛空
T37n1764_p0886a07║在彼住，是以言多。「如其多」下，以多破常。有多
T37n1764_p0886a08║有少，「云何名常」？「云何言遍」以多破遍，此處遍
T37n1764_p0886a09║多，何得言遍？下復就其有器時破。「若使虛空
T37n1764_p0886a10║離空有住」舉其處破。器中之空未有器時，餘
T37n1764_p0886a11║空處住；器起之時，捨本空處來器中住，是故
T37n1764_p0886a12║名為離空有住。「有物亦應離虛空住」將有類
T37n1764_p0886a13║破。世間有物先依空住，餘物起時亦應捨空
T37n1764_p0886a14║餘有中住。世間有物無有能得離虛空住，虛
T37n1764_p0886a15║空亦爾，云何而得捨本空處來有中住？「是故
T37n1764_p0886a16║當知無有虛空」結空為無。下第八番破指住
T37n1764_p0886a17║處以為虛空。與前第二物住之處名為虛空大
T37n1764_p0886a18║況相似，破法不同故須更論。「若有說言指住
T37n1764_p0886a19║之處名為虛空」舉他所立。「當知」已下徵令無
T37n1764_p0886a20║常。「何以」下釋。於中初明指住之處名為空故，
T37n1764_p0886a21║隨指有方。「一切常」下，明有方所必是無常。於
T37n1764_p0886a22║中，先明常法無方。「以有方」下，明有方故必是
T37n1764_p0886a23║無常。「若無常」下，明是無常，不離五陰。「要離」已
T37n1764_p0886a24║下，明非五陰，是無非有。下第九番破彼虛空
T37n1764_p0886a25║為物所依。於中有三：第一汎明依他住法悉
T37n1764_p0886a26║是無常，舉此為顯所依之法是無常矣。二「譬
T37n1764_p0886a27║如」下舉本顯末，明其所依是無常故，能依無
T37n1764_p0886a28║常。於中四對：一草木依地、二地依於水、三水
T37n1764_p0886a29║依於風、四風依虛空。為顯第四，舉餘類之。一
T37n1764_p0886b01║一對中皆初明其末來依本，後就本中辨明
T37n1764_p0886b02║無常類顯於末。是中宣說「虛空無常令風無
T37n1764_p0886b03║常」，從他意說，非佛自義。論佛自義，虛空無法
T37n1764_p0886b04║不為物依。三「若無常」下，以空無常破常破遍。
T37n1764_p0886b05║此乃反難，非顯正義。若論正義，空是常遍則
T37n1764_p0886b06║非無常，非無常故非物所依。上來合有十
T37n1764_p0886b07║一復次破空是有。「虛空無故非過去」下，顯空
T37n1764_p0886b08║是無，先法、後喻。前第一段明法異空，次第
T37n1764_p0886b09║二段彰空異法，下總結異。法異空故我說佛
T37n1764_p0886b10║性常非三世，空異法故無非三世。「斷三世
T37n1764_p0886b11║因名斷善」來，明佛能知佛性五陰化生信解。
T37n1764_p0886b12║自下第二明佛能知法相五陰化起治行。於
T37n1764_p0886b13║中麁二：一知染陰、二知淨陰；細分有四：一知
T37n1764_p0886b14║染果謂凡五陰、二知染因謂業煩惱、三知淨
T37n1764_p0886b15║果謂佛五陰、四知淨因所謂聖道。具知此相，
T37n1764_p0886b16║名知諸陰。文中有三：一知常無常二種果陰、
T37n1764_p0886b17║二「迦葉白：云何色從煩惱生」下辨因顯果、三
T37n1764_p0886b18║「迦葉白：如佛所說三漏」已下廣論其因。前中，
T37n1764_p0886b19║初明生死五陰，「迦葉白佛：智者即是菩薩」已
T37n1764_p0886b20║下明佛五陰。初中有四：第一如來略明自
T37n1764_p0886b21║己不與世諍。二「何以」下顯不諍相。說有說無
T37n1764_p0886b22║皆同智者，故曰不諍。三「迦葉言」下，顯向初段
T37n1764_p0886b23║不諍所由，先問、後辨。辨中初舉，次列十名。此
T37n1764_p0886b24║十與前〈師子吼〉中修十相似。「信戒近友」正與
T37n1764_p0886b25║前同。「內善思惟」，前名寂靜。「精進正念」亦與前
T37n1764_p0886b26║同。是中「智慧」，前為第十，此為第七。「正語樂法」
T37n1764_p0886b27║亦與前同。「憐愍眾生」前名惠施。「如是」下結。四
T37n1764_p0886b28║「迦葉白」下，顯前第二說有說無，先問、後辨，文
T37n1764_p0886b29║顯可知。自下第三明佛五陰，先問、後答。問中
T37n1764_p0886c01║初先定其智者即是菩薩一切聖人，下就設
T37n1764_p0886c02║難。難有四句：一責佛不同世智說有。世智說
T37n1764_p0886c03║陰有其無常苦空無我，如來云何不同其說，
T37n1764_p0886c04║乃說佛身常恒無變？二責佛不同世智說無。
T37n1764_p0886c05║世智說陰無常樂等，如來云何說言是有？三
T37n1764_p0886c06║責佛不與世諍之言，作如是說，云何不諍？四
T37n1764_p0886c07║責佛遠離顛倒之言，於中四句：一以理明佛
T37n1764_p0886c08║遠離三倒；二列三名；三「應說」下，明佛離倒，應
T37n1764_p0886c09║說佛色是無常等；四「今乃」下，以佛說常徵破
T37n1764_p0886c10║離倒。下佛答中，初明「凡色從煩惱生」，彰其智
T37n1764_p0886c11║者說有無常苦空所以；後明「佛色遠煩惱成」，
T37n1764_p0886c12║彰已宣說常恒所由。
T37n1764_p0886c13║上來明果，自下第二辨因顯果。於中有四：一
T37n1764_p0886c14║明凡佛二種陰因、二明得果、三結法屬人、四
T37n1764_p0886c15║結答上問。前中，先明凡夫陰因。初問起發，「云
T37n1764_p0886c16║何為色從煩惱生」，且問色陰，餘類可知。下佛
T37n1764_p0886c17║為辨。「煩惱有三」總以標舉，「欲、有、無明」列其三
T37n1764_p0886c18║名。「智者應」下，明佛陰因。於中有五：一直觀
T37n1764_p0886c19║漏因、二明須觀因、三觀漏果、四觀漏輕重、
T37n1764_p0886c20║五修道斷漏。初中有四：一觀漏過、二教生厭
T37n1764_p0886c21║想、三教修斷意、四因修能。初中復四：一略
T37n1764_p0886c22║觀漏過，「智者應觀三漏過患」。二「所以」下略明
T37n1764_p0886c23║觀益，「知罪過已能遠離故」，初問、後辨，辨中先
T37n1764_p0886c24║法、後喻可知。三「如人將」下，對向初段重顯漏
T37n1764_p0886c25║過，先喻後合。喻中，「如人」喻彼三漏。漏「盲」喻凡
T37n1764_p0886c26║夫。盲無慧目，惑起牽之至生死處，名為「將盲
T37n1764_p0886c27║至棘林中」。惑性無常起已謝往，名「捨之還」。亦
T37n1764_p0886c28║可此惑性成在心，暫起牽人還入性中，名捨之
T37n1764_p0886c29║還。凡無慧目處苦難脫，故言盲人「於後難
T37n1764_p0887a01║出」。假設得脫眾苦備經，故言「設出，身體壞盡」。
T37n1764_p0887a02║下合顯過。「凡」合盲人。「不見漏過」合其盲也。「則
T37n1764_p0887a03║隨順行」合前被將至棘林中。四「如其見」下，對
T37n1764_p0887a04║前第二明知利益。「見則遠離，知過報微」略明
T37n1764_p0887a05║知益。「有四人」下廣顯知益，於中初先汎舉四
T37n1764_p0887a06║人、次列四名。「若人能」下，約就此四明知利益。
T37n1764_p0887a07║能觀煩惱作受但輕，對一二三以勸觀過。自
T37n1764_p0887a08║下第二教生厭想。「智人作念我應遠離」，已起
T37n1764_p0887a09║過中生心欲離。「又復」已下，未起過中制意不
T37n1764_p0887a10║作。「何以」下釋。自下第三教修斷意。句別
T37n1764_p0887a11║有四：一念修有益，「我若修道，當因是力破壞
T37n1764_p0887a12║諸苦」。二「是人觀」下，由前思念令惑輕薄。三「既
T37n1764_p0887a13║見」下，由惑輕薄，心生歡喜。四「復作念」下，知道
T37n1764_p0887a14║力大，決意修習。自下第四因修得離，初離煩
T37n1764_p0887a15║惱、後明離苦。上來第一直觀漏因。「是故我
T37n1764_p0887a16║於經中說」等，舉昔所說，明須觀因。是前觀漏
T37n1764_p0887a17║有利益故，我說應當觀漏及因。「何以」下釋。於
T37n1764_p0887a18║中無明下觀之失，先問、後辨。後明觀益，先問、
T37n1764_p0887a19║後辨。辨中，初法、次喻、後合。自下第三次觀
T37n1764_p0887a20║漏果。於中，初先結前生後，「知從善」下正觀漏
T37n1764_p0887a21║果，「觀果報」下明觀利益。自下第四觀漏輕
T37n1764_p0887a22║重。於中，初先結前生後，「觀輕重已先離重」下
T37n1764_p0887a23║隨知漸斷。「智者若知煩惱因」下，是第五段修
T37n1764_p0887a24║道斷漏。於中，初法、次喻、後合。上來廣辨凡佛
T37n1764_p0887a25║陰因。自下第二明因得果。初言「若人能知
T37n1764_p0887a26║煩惱、煩惱因」等，明向後段佛因得果，乘言便
T37n1764_p0887a27║故。「若不能」下，明上初段凡因得果。自下第
T37n1764_p0887a28║三結法屬人。初「知煩惱、煩惱因」等，結前無漏，
T37n1764_p0887a29║得果屬佛，先結屬佛、後就明常。「不知惱」下，結
T37n1764_p0887b01║上有漏得果屬凡，先結屬凡、後就其人明陰
T37n1764_p0887b02║無常。自下第四結答上問。迦葉向前責佛
T37n1764_p0887b03║所說不同智者，并責如來不名不諍。佛今答
T37n1764_p0887b04║之。先定智者謂佛菩薩一切聖也，下約之
T37n1764_p0887b05║答問。「菩薩諸佛說是二義，我亦如是」，明已所
T37n1764_p0887b06║說同諸智者。謂說上來凡夫五陰從煩惱生
T37n1764_p0887b07║是無常苦，諸佛五陰不從惱生是常樂我，名
T37n1764_p0887b08║為二義。「是故我說不與世諍」，結成已說不與
T37n1764_p0887b09║物諍。上來第二辨因得果，自下第三廣辨
T37n1764_p0887b10║其因。於中偏明無漏之因，有漏不說。文別有
T37n1764_p0887b11║五：一修道斷漏；二「迦葉白：云何名為清淨行」
T37n1764_p0887b12║下，辨出道體；三有漏法亦復能作無漏因下，
T37n1764_p0887b13║彰道分齊；四「若有知根知因」已下，明攝道法；
T37n1764_p0887b14║五「迦葉言：畢竟即是涅槃」已下明趣道儀，亦
T37n1764_p0887b15║名修習趣道方便。前中，初先斷除煩惱、次明
T37n1764_p0887b16║斷業、後明斷苦。斷煩惱中，初斷漏體，「觀受知
T37n1764_p0887b17║是漏近因」下斷漏因緣。前中有四：一觀漏體、
T37n1764_p0887b18║二觀漏因、三觀漏果、四修道斷漏。觀漏體中，
T37n1764_p0887b19║迦葉初問，「云何名欲乃至無明」。下佛答之，先
T37n1764_p0887b20║解欲漏。初言「內覺因外緣」等，正解欲漏，「是故
T37n1764_p0887b21║我」下引說證成。次辨有漏，初先正辨，後簡欲
T37n1764_p0887b22║過。下解無明，文別有三：一當相正解；二「無明
T37n1764_p0887b23║即是一切本」下，彰無明過能為惑本；三「迦葉
T37n1764_p0887b24║白」下，於前義中有難解者問答重顯。前中，初
T37n1764_p0887b25║言「不能了知我及我處、不別內外」正辨其相。
T37n1764_p0887b26║我及我所，汎解有四：一神主為我、諸陰為所，
T37n1764_p0887b27║不知此無，名曰無明；二假人名我、假法為所，
T37n1764_p0887b28║不知此無，名為無明；三內法名我、外法為所，
T37n1764_p0887b29║不知此無，稱曰無明；四佛性名我，真中所有
T37n1764_p0887c01║德義差別說為我所。故上文言「知我我所是
T37n1764_p0887c02║人出世」，不識此義名曰無明。內之與外，解亦
T37n1764_p0887c03║多種：一眾生名內、外法為外，不了此無，名曰
T37n1764_p0887c04║無明。二陰界等事相名外、苦無常等法相為
T37n1764_p0887c05║內，不識此等，名曰無明。三有法為外、空理為
T37n1764_p0887c06║內，不識此等，名為無明。四真法為內、情相為
T37n1764_p0887c07║外，不識此等，名曰無明。五真性為內、真用為
T37n1764_p0887c08║外，不識此等名，為無明。「名為」下結。第二段
T37n1764_p0887c09║中初言「無明即諸漏本」正辨其過，「何以」下釋。
T37n1764_p0887c10║「無明因緣於陰入界憶想作相名眾生」等，明依
T37n1764_p0887c11║無明生於三倒。「以是因緣生一切漏」，謂依三
T37n1764_p0887c12║倒生餘四倒及貪瞋等一切諸結，故名無明
T37n1764_p0887c13║為諸漏本。「是故我」下引說證成。第三問答
T37n1764_p0887c14║重顯之中有兩問答：迦葉初先舉昔徵今，「如
T37n1764_p0887c15║來昔說不善思惟生貪瞋等，今何因緣乃說無
T37n1764_p0887c16║明」。下佛為釋，釋有三句：一彰無明及不善思
T37n1764_p0887c17║互相增長。二「其能生」下，明此二種同能生長
T37n1764_p0887c18║諸餘煩惱。於中，初先汎論一切生長煩惱皆
T37n1764_p0887c19║悉名為煩惱因緣，謂六塵等；下明親近煩惱
T37n1764_p0887c20║因緣生煩惱者，悉是無明不善思惟。是故此
T37n1764_p0887c21║二同能生長一切煩惱。三「如子」下分定親疎。
T37n1764_p0887c22║「如子生芽，子是近因、四大遠因。煩惱亦爾」，不
T37n1764_p0887c23║善思惟以為近因、無明為遠。「迦葉」下，復舉前
T37n1764_p0887c24║徵後，「如來前說無明是漏，云何復言因無明
T37n1764_p0887c25║故生於諸漏」。下佛為釋，釋中有三：一說根本
T37n1764_p0887c26║無明住地為無明漏，餘三倒等麁起煩惱同
T37n1764_p0887c27║為所生。文中初言「無明漏者是內無明」，無明
T37n1764_p0887c28║地也。內迷真如，不了不見，故名為內。「因於無
T37n1764_p0887c29║明生諸漏」者，是內外因。辨其所生，生三倒等
T37n1764_p0888a01║麁起煩惱，與彼所起而為因也。就所起中，三
T37n1764_p0888a02║倒之心迷覆無常苦空無我因緣之理，立為定
T37n1764_p0888a03║有，名之為內。四顛倒等於前所立定有法中，
T37n1764_p0888a04║不了不識顛倒建立我我所等，名之為外。二
T37n1764_p0888a05║直就前所生法中分取三倒。內迷之心為無明
T37n1764_p0888a06║漏，四顛倒等麁起煩惱同為所生。文中初言
T37n1764_p0888a07║「說無明漏是名內倒」是三倒也。下辨其相，「不
T37n1764_p0888a08║識無常苦空無我」故名為內，「若說一切煩惱
T37n1764_p0888a09║因緣，是名不知外我我所」。是四倒等麁起煩
T37n1764_p0888a10║惱，於陰界等麁事法中不了不識橫計為我或
T37n1764_p0888a11║為我所，名為不識外我我所。三一切無明為
T37n1764_p0888a12║無明漏，生陰界等生死之果。文中初言「說無
T37n1764_p0888a13║明漏無始無終」，是其一切無明惑也。不簡
T37n1764_p0888a14║本末始終之別，一切通說為無明漏，名無始
T37n1764_p0888a15║終。不道無明前無原始、後無終盡，名無始終。
T37n1764_p0888a16║從此一切無明煩惱，生陰界等。次觀漏因，
T37n1764_p0888a17║有兩問答。迦葉初先舉佛昔言，請佛辨釋。佛
T37n1764_p0888a18║答有四：一教觀察生煩惱緣，「何緣生惱」是其
T37n1764_p0888a19║總也，「造作」下別；二教觀察轉煩惱緣，「何緣轉」
T37n1764_p0888a20║下如是等也；三「作是觀」下，明觀利益；四「是故
T37n1764_p0888a21║我」下，結成昔說以答前問。「迦葉」下，復重問如
T37n1764_p0888a22║來，「眾生一身，云何能起種種煩惱」。佛為辨之，
T37n1764_p0888a23║先喻、後合。次觀漏果，有二問答。迦葉先請，
T37n1764_p0888a24║「云何觀果」。下佛為辨，文別有三：一教觀諸漏
T37n1764_p0888a25║能生苦果。於中，先明生惡趣果，後生人天。人
T37n1764_p0888a26║天之身物多貪著，故就辨過令人厭離。「得人
T37n1764_p0888a27║天身即是無常苦空無我」，明具四過。下復顯其
T37n1764_p0888a28║苦無常相。「得三苦」者，所謂苦苦、壞苦、行苦。「三
T37n1764_p0888a29║無常」者，謂生、住、滅。又復分段念性不成亦是
T37n1764_p0888b01║三也。二教觀漏能生惡業。「能令眾生作五逆」
T37n1764_p0888b02║等。三教智者勵意不造。「我得是身不應生惱
T37n1764_p0888b03║受惡果報」。「迦葉」下，復將無漏果對前徵問，句
T37n1764_p0888b04║別有三：一乘佛前言，問「無漏果在斷中不」。於
T37n1764_p0888b05║中，初言「有無漏果」舉其法體。「復言智者斷諸果
T37n1764_p0888b06║報」牒佛前言。「無漏果報在斷中不」正對徵問。
T37n1764_p0888b07║上明聖人求無漏果，云何言斷？於中，初言「諸
T37n1764_p0888b08║得道人有無漏果」舉其法體。下就設難，「如其
T37n1764_p0888b09║智者求無漏果，云何佛說一切智者應斷果報」。
T37n1764_p0888b10║三問「聖人斷諸果報，云何得有無漏果報」。為
T37n1764_p0888b11║此難者，欲使如來解無漏果異前所斷，是以難
T37n1764_p0888b12║之。下佛為釋。釋意如何？明無漏法體非是果
T37n1764_p0888b13║亦無復報，是故不入所斷報中。聖人雖求，不
T37n1764_p0888b14║妨斷除有漏之果。雖復斷除有漏之果，不妨
T37n1764_p0888b15║有。文中有三：一明無漏體非是果。從他世
T37n1764_p0888b16║間果報作名，名無漏果。為辨此義，文中汎舉
T37n1764_p0888b17║諸法類顯。「如來或時因中說果、果中說因」略
T37n1764_p0888b18║開二門。「如世人」等，寄就世人言說顯之。「我亦
T37n1764_p0888b19║如」等，就已所說顯之。是中正取因中說果，類
T37n1764_p0888b20║顯聖人無漏果報因中說果。二「一切聖」下，明
T37n1764_p0888b21║無漏法不生後果，但諸聖人修道力故更不
T37n1764_p0888b22║生漏。此不生漏由道故得，名無漏果。文中初
T37n1764_p0888b23║言「一切聖人無無漏果」明不生後。「一切聖人
T37n1764_p0888b24║修道果報更不生漏故名果」者，無漏功德望
T37n1764_p0888b25║道名果。三「有智之人如是觀」下，明觀利益。自
T37n1764_p0888b26║下第四修道斷漏。初先正辨，「迦葉白」下問答
T37n1764_p0888b27║料簡。有兩問答：迦葉初以眾生煩惱因果
T37n1764_p0888b28║俱惡難破有修。文別有四：一明煩惱因果俱
T37n1764_p0888b29║惡、二難破有修、三明眾生即於煩惱、四難破
T37n1764_p0888c01║有修。初中，先法、次喻、後合。法中四句：一明眾
T37n1764_p0888c02║生從煩惱起、二明煩惱是惡非善、三明煩惱
T37n1764_p0888c03║能生是惡所生亦惡、四就煩惱分定因果。先
T37n1764_p0888c04║舉、次列、後明俱惡。喻文可知。合中四句：一明
T37n1764_p0888c05║因果俱是眾生、二明因果俱是煩惱、三明煩
T37n1764_p0888c06║惱即是眾生、四明眾生即是煩惱。餘三可知。
T37n1764_p0888c07║下佛答之，先歎、次勅、後為辨釋。「迦葉」下，復以
T37n1764_p0888c08║諸煩惱相生不絕難破有修。佛為釋之，明有
T37n1764_p0888c09║煩惱不作後因，故有修道。先喻、後合。前次斷
T37n1764_p0888c10║煩惱，下次明斷煩惱因緣。受、想、觸、欲是惑因
T37n1764_p0888c11║緣，先明斷受、次明斷想、後明斷欲，觸即在於
T37n1764_p0888c12║受想中說，更不別論。就斷受中，文還有四：
T37n1764_p0888c13║一觀受體、二觀受因、三觀受果報、四修道斷
T37n1764_p0888c14║受。前觀受中，句別有六：一觀受心能為
T37n1764_p0888c15║「一切漏之近因，謂內外」者，斷一切漏無明三
T37n1764_p0888c16║倒名為內漏，餘名為外；二明由受不絕諸
T37n1764_p0888c17║漏；三明由受不出三有；四明由受發生三倒；
T37n1764_p0888c18║五明由受起於愛結；六明由受發生諸業，初
T37n1764_p0888c19║先正辨、「是故我」下引說證成、「是故智」下結觀
T37n1764_p0888c20║勸察。次觀受因，句別有六：一推受所因；二
T37n1764_p0888c21║「若因緣」下，知受無因；三「復觀」下，知受不從自
T37n1764_p0888c22║在等生；四「是受皆從和合」已下，知從愛生；五
T37n1764_p0888c23║「是和合」下，知受體性非有非無；六「是故」下，結
T37n1764_p0888c24║意斷除。次觀受果，於中初先結前生後，下
T37n1764_p0888c25║正觀察。文別有三：一觀受生縛，謂能招苦、斷
T37n1764_p0888c26║滅善根；二能生解脫；三明觀利益，除因離果。
T37n1764_p0888c27║「作是觀時不作受因」略明觀益。下廣顯之，先
T37n1764_p0888c28║問、後辨。「何受作愛」推受所生，「何愛生受」推愛
T37n1764_p0888c29║所生，「若能深」下明觀利益。下次明其修道
T37n1764_p0889a01║斷受，文有廣略。略中五句：一推愛受在何處
T37n1764_p0889a02║滅；二因觀便知，見有少滅即知當有畢竟滅
T37n1764_p0889a03║處；三因知生信；四推脫所因，知從八正；五知
T37n1764_p0889a04║已正修。下廣顯之，「云何八正」問前起後，下對
T37n1764_p0889a05║辨之。文別有五：一觀三受能增身心、二觀察
T37n1764_p0889a06║受因、三重復觀受、四觀受果、五隨知斷除。就
T37n1764_p0889a07║初段中，先舉三受，次列其名，後彰三過能增
T37n1764_p0889a08║身心。第二段中，「何因能增，觸因緣也」，徵前
T37n1764_p0889a09║起後。下廣辨之，先舉三觸，次列其名。觸是
T37n1764_p0889a10║心數，生一切法，今隨所生開分為三。如《雜心》
T37n1764_p0889a11║中宣說五種：增語及有對、明、無明、處中是其五
T37n1764_p0889a12║也。增語有對約識分別，意識相應能發語言，
T37n1764_p0889a13║名增語觸。五識相應觸對現境，名有對觸。後
T37n1764_p0889a14║三約法，能生聖道名為明觸，生煩惱者名無
T37n1764_p0889a15║明觸，餘名處中，亦名非明非無明觸。今彰後
T37n1764_p0889a16║三，略無前二。下辨其相，「明即八正，餘增身心
T37n1764_p0889a17║及三種受」。「是故我」下，隨過斷除。第三段中，初
T37n1764_p0889a18║明受心亦因亦果，「當觀」已下勸人觀察。「云何」
T37n1764_p0889a19║下釋，「是故」下結。第四段中，「智觀受已復能
T37n1764_p0889a20║觀愛」結前生後。「受報名愛」總辨其相。「有二」下
T37n1764_p0889a21║別，先舉、次列、下辨其相。言「雜食愛因生老」等，
T37n1764_p0889a22║其言顛倒。若正，應言是生老等一切有因無
T37n1764_p0889a23║食可知。自下第五隨知斷除。於中三句：一
T37n1764_p0889a24║教反推不斷食愛不離生等；二教反推不斷
T37n1764_p0889a25║受因不得道果；三「是故」下依次正斷，先斷觸
T37n1764_p0889a26║數、次受、次愛、後結名道。「若有能」下，結成有修。
T37n1764_p0889a27║涅槃義記卷第十（之上）
T37n1764_p0889a28║應永三年十月日加修復補朽失處了。
T37n1764_p0889a29║　　　　　　　　　　　老比丘賢寶
T37n1764_p0889b01║
T37n1764_p0889b02║涅槃義記卷第十（之下）
T37n1764_p0889b03║
T37n1764_p0889b04║隋淨影寺沙門釋慧遠述
T37n1764_p0889b05║下次觀想。於中亦四：一正觀想、二觀想因、三
T37n1764_p0889b06║觀想果、四修道斷想。初中有五：一尋末推
T37n1764_p0889b07║本，觀前受愛從於想生；二廣顯想過；三正明
T37n1764_p0889b08║觀想；四知想分齊；五明斷有益。初段可知。第
T37n1764_p0889b09║二段中，初「何以故」徵前起後，次對辨過。「眾生
T37n1764_p0889b10║見色亦不生貪」簡識異想。「受亦不生」簡受異
T37n1764_p0889b11║想。「若於色」下正顯想過。「是故」已下結勸觀想。
T37n1764_p0889b12║第三段中，「云何觀想」問以起發。「念一切生未
T37n1764_p0889b13║得正道皆有倒想」對問略辨。「云何倒想」重問起
T37n1764_p0889b14║發，下對廣論。第四段中明想分齊差別說三。
T37n1764_p0889b15║先舉、次列。下辨其相，三番辨之：一約境分
T37n1764_p0889b16║別，小因緣生名為「小想」，如是等也。二約定分
T37n1764_p0889b17║別，未入名小、已入名大、十一切入名為無量。
T37n1764_p0889b18║三約界分別，欲小、色大、無色無量。第五段中，
T37n1764_p0889b19║初先正明斷想利益，「三想滅故受想得脫」。「迦
T37n1764_p0889b20║葉」下，復問答重顯。迦葉初先執通難別，「滅一
T37n1764_p0889b21║切法名為解脫。云何如來說想受滅名為解
T37n1764_p0889b22║脫」。下佛為釋。釋意如何？明想與受是惑根本，
T37n1764_p0889b23║舉本攝末，故雖說二而攝一切。文中如來舉
T37n1764_p0889b24║類顯之。類相如何？有法依人，說人解法。有人
T37n1764_p0889b25║依法，說法解人。所類如是。一切煩惱依想受
T37n1764_p0889b26║生，故說想受即知一切煩惱皆滅。類中，初言
T37n1764_p0889b27║「如來或時因生說法，聞者解法；因法說生，聞者
T37n1764_p0889b28║解生」略以標舉。次辨其相。下約顯法，雖說想
T37n1764_p0889b29║受，即已總說一切可斷。次觀想因。文別有
T37n1764_p0889c01║三：一正觀想因、二生起後果、三於前因中有
T37n1764_p0889c02║難解者問答重顯。前中四句：一結前生後；二
T37n1764_p0889c03║「是無量」下尋果知因；三「觸有二」下就因分別，
T37n1764_p0889c04║先舉、次列、後辨可知；四觀觸生想。此初段竟。
T37n1764_p0889c05║第二可知。第三段中有兩問答。迦葉初先執
T37n1764_p0889c06║聖同凡，明聖有倒，請佛釋遣。文中初言「若以
T37n1764_p0889c07║因此煩惱之想生倒想者」牒佛上言。前文說
T37n1764_p0889c08║言因煩惱觸生於倒想，今還牒前，何故乃云
T37n1764_p0889c09║因煩惱想生於倒想？准依《成實》，說想為觸，觸
T37n1764_p0889c10║即是想，故今迦葉就想以牒。若依《毘曇》，觸與
T37n1764_p0889c11║想俱，從伴以牒，是故說言從煩惱想生於倒
T37n1764_p0889c12║想。下就所牒約聖作問，「聖有倒想而無煩惱，
T37n1764_p0889c13║是義云何」。如來反問，「云何聖人而有倒想」。「迦
T37n1764_p0889c14║葉」下復辨倒對佛。佛下為釋，明凡着想可
T37n1764_p0889c15║名顛倒，聖人俱有世流布想，云何顛倒？先舉
T37n1764_p0889c16║二想、次列、後釋。釋中，「聖人有世流布」就聖正
T37n1764_p0889c17║解。「一切凡」下舉凡顯聖，先辨、後結。觀果、修斷，
T37n1764_p0889c18║文皆可知。
T37n1764_p0889c19║下明觀欲。文還有四：一正觀欲、二觀欲因、三
T37n1764_p0889c20║觀欲果、四修斷欲。就初段中，欲心為體，文
T37n1764_p0889c21║偏舉境。「智者觀欲即是色」等，略以標舉。「即是
T37n1764_p0889c22║如來因中說果」釋為欲義。此五非欲能生欲
T37n1764_p0889c23║心，因中說果故名為欲。「從此生欲，實非欲也」
T37n1764_p0889c24║釋顯其相。次觀欲因，當知欲心倒想為因。
T37n1764_p0889c25║文中有五：一明癡人於前色等貪求受之生
T37n1764_p0889c26║於倒想，貪求欲也。欲起貪求，先生倒想。二
T37n1764_p0889c27║依想生受。三依前倒想生十種想。言十想
T37n1764_p0889c28║者，所謂色聲香味觸想、生住滅想及男女
T37n1764_p0889c29║想。前五倒想即以為五，加起後五名生十
T37n1764_p0889c30║想。亦可於前五塵境界重起心想，通餘說十。
T37n1764_p0890a01║四明依想所生欲心能造惡業。五結勸觀想。
T37n1764_p0890a02║觀果修斷，文皆可知。下次觀業。文還有四：
T37n1764_p0890a03║一觀業體、二觀業因、三觀業果、四修道斷業。
T37n1764_p0890a04║前中，初先結前生後，「何以故」下辨明須觀業
T37n1764_p0890a05║之所以，以前煩惱能作生業及受業故。先徵、
T37n1764_p0890a06║後辨。「受想觸」等，牒前煩惱。「能作生業不作定
T37n1764_p0890a07║業」隱終論始。初發善惡能生後果名作生業，
T37n1764_p0890a08║未潤受果名不作受。「如是煩惱與業共行即
T37n1764_p0890a09║有二」者，始終通辨。「前作生業更潤生果」通前
T37n1764_p0890a10║說二，「生受」列名。「是故」下結，是前煩惱能為二
T37n1764_p0890a11║業，故須觀之。下辨業相，約具說三，初舉、次
T37n1764_p0890a12║列、下廣分別。四義辨之：一業及業果相對分
T37n1764_p0890a13║別，身口二種起作名「業」，從意業生故名「業果」。
T37n1764_p0890a14║意能思量造作「名業」，不從業生故「不名果」。「以
T37n1764_p0890a15║業因故即名為業」釋以顯之。二內外分別，身
T37n1764_p0890a16║口名外，意業名內。三生受分別，義如前釋。四
T37n1764_p0890a17║期正分別，「正業」名意，「期業」身口，略分二相。依
T37n1764_p0890a18║前意業身口之中期會而成，故名身口以為
T37n1764_p0890a19║期業，先發、下釋。「是故」下結。次觀業因。於中
T37n1764_p0890a20║初先結前生後；下正辨之，愛無明觸是其因
T37n1764_p0890a21║也。從無明觸生於愛心，從愛起於身口意業。
T37n1764_p0890a22║次觀業果。於中初先結前生後，下正辨之。
T37n1764_p0890a23║辨中有二：一約黑白四業分別、二約善惡二
T37n1764_p0890a24║業分別。前中先舉；次列四名，義如別章，此應
T37n1764_p0890a25║具論；下辨其相。「迦葉白」下問答料簡。迦葉初
T37n1764_p0890a26║問，次前宣說無漏無報，今云何言有其不黑
T37n1764_p0890a27║不白報乎？下佛答之，明無漏法從有漏生故
T37n1764_p0890a28║得名果，不生後果故不名報。於中約對有漏
T37n1764_p0890a29║顯之，先舉二數、次列、下辨。四中前三亦果亦
T37n1764_p0890b01║報，從前因生故名為果，更生後果故名為報。
T37n1764_p0890b02║不黑不白是果非報，義如前解。「迦葉」下復重
T37n1764_p0890b03║為徵問，「無漏非黑，何不名白」。下佛為釋，「無有
T37n1764_p0890b04║報故」是一義也。以無果報，白相不顯，故不名
T37n1764_p0890b05║白。「對黑名白」是二義也。有漏之善對黑名白，
T37n1764_p0890b06║無漏雙對，是故名為不黑不白。又此絕對，是
T37n1764_p0890b07║故亦名不黑不白。「我今乃」下重釋初義，「名為
T37n1764_p0890b08║寂靜」重顯第二。以寂靜故絕黑白相，名不黑
T37n1764_p0890b09║白。下約善惡二業明果。「如是業者有定受處」
T37n1764_p0890b10║總以標舉，「如十惡」下略分生處。下廣顯之。十
T37n1764_p0890b11║惡有三，謂上中下，上生地獄、中生畜生、下生
T37n1764_p0890b12║餓鬼。依《大智論》，善業亦三，謂上中下，上品生
T37n1764_p0890b13║天、中品生人、下品修羅。今此偏約人道分四，
T37n1764_p0890b14║初舉、次列、下辨生處。「下生欝單、中生弗娑、上
T37n1764_p0890b15║生瞿耶、上上閻浮」。問曰：上說北方為上，今以
T37n1764_p0890b16║何故下生欝單、上上閻浮？此各有以。若論果
T37n1764_p0890b17║報，北方為上、閻浮為下。若論起道，閻浮最勝、欝
T37n1764_p0890b18║單最劣。今望起道，故說上善生閻浮提、下生欝
T37n1764_p0890b19║單。下明修斷。「智人作念：云何斷果」推求斷法。
T37n1764_p0890b20║「復作念」下明知斷義，「是故」下斷。「是即」下結。
T37n1764_p0890b21║下明觀苦。文亦有四：一正觀苦、二觀苦因、三
T37n1764_p0890b22║觀苦果、四修道斷苦。前中初言「觀業惱已，次
T37n1764_p0890b23║觀是二所得果報」結前生後。「是報即」下斥其
T37n1764_p0890b24║果體。「既知是苦即離受生」明觀利益，知苦斷
T37n1764_p0890b25║集故離受生。「智者復觀煩惱緣」下廣辨苦相，
T37n1764_p0890b26║於中有四：一觀十二因緣之苦、二觀五道、三
T37n1764_p0890b27║觀三界、四觀八苦。前中，初列十二因緣，次總
T37n1764_p0890b28║結之，後明觀益。十二因緣義別有六：一約五
T37n1764_p0890b29║世明十二緣，如彼七十七智中說；二約三世；
T37n1764_p0890c01║三約二世；四約一世前後分別；五就同時別
T37n1764_p0890c02║體分別；六就同時同體分別。後之五門，如別
T37n1764_p0890c03║章釋，此中約就五世分別。過去過去立其二
T37n1764_p0890c04║支：「煩惱因緣生煩惱」者，從彼過去過去煩惱，
T37n1764_p0890c05║生於其次過去無明；「業因緣故生煩惱」者，從
T37n1764_p0890c06║彼過去過去業行，生於其次過去無明。其次
T37n1764_p0890c07║過去亦立二支：「煩惱因緣生於業」者，過去無
T37n1764_p0890c08║明生於行支；「業生苦」者，謂從前行生現識支。
T37n1764_p0890c09║現在世中立其四支：言「苦因緣生煩惱」者，謂
T37n1764_p0890c10║從現在識等五果起於愛取；「煩惱因緣生於
T37n1764_p0890c11║有」者，從現愛取起現有支；「有生苦」者，從現有
T37n1764_p0890c12║支生次未來生老死支；「有生有」者，從現有支
T37n1764_p0890c13║生未來有。現在世中善惡二業為自分因，遠
T37n1764_p0890c14║生未來善惡業故。其次未來立其三支：「有生
T37n1764_p0890c15║業」者，未來業行前後相生；言「業因緣生煩惱」
T37n1764_p0890c16║者，從未來世所造之業，起未來世潤生煩惱；
T37n1764_p0890c17║「煩惱生苦」者，從未來世潤生煩惱，生於未來未
T37n1764_p0890c18║來生支。未來未來唯立一支，「苦生苦」者，從彼
T37n1764_p0890c19║未來未來生支，即生彼世老死支也。上來廣
T37n1764_p0890c20║辨。下次結之，「智者若觀，當知是人能觀業苦」
T37n1764_p0890c21║就要略結。之言略少，若具應言是人能觀煩
T37n1764_p0890c22║惱業苦。「何以」下釋，「如上所觀即是生死十二
T37n1764_p0890c23║因緣」。十二因緣體是煩惱，業苦所收，是故觀
T37n1764_p0890c24║者名為能觀煩惱業苦。「若人能」下明觀利益。
T37n1764_p0890c25║由觀厭故，不造新業、能壞故業。次觀五道，先
T37n1764_p0890c26║觀地獄。初總標舉，「觀一乃至百三十六」別以
T37n1764_p0890c27║顯之。大獄有八：一等活地獄、二黑繩地獄、三
T37n1764_p0890c28║名眾合、四名叫喚、五大叫喚、六熱地獄、七大
T37n1764_p0890c29║熱地獄、八阿鼻地獄。是八大獄，一一各有十
T37n1764_p0891a01║六眷屬，通本合有百三十六。「一一獄」下辨其
T37n1764_p0891a02║苦相，「皆是」已下辨因令斷。次觀鬼畜，下觀人
T37n1764_p0891a03║天。此第二竟。次觀三界。「皆從惱業」略以標舉。
T37n1764_p0891a04║下廣顯之，兩喻兩合。下觀八苦，指上廣顯。
T37n1764_p0891a05║上來觀苦，次觀苦因。於中初先結前生後，「即
T37n1764_p0891a06║愛無明」正出因體。下辨其相，兩義分別：一就
T37n1764_p0891a07║求身求財分二，先舉、次列。「二俱是苦」辨過令
T37n1764_p0891a08║厭，「是故當」下辨因令斷。二就貪身貪色分二，
T37n1764_p0891a09║先舉、次列。愛身名內，著色名外。下彰其過，三
T37n1764_p0891a10║番辨之：一偏約起業以彰其過，「內能作業、外
T37n1764_p0891a11║能增長」。現貪身樂，造作罪業，名為作業。著外
T37n1764_p0891a12║色境，令罪熾盛，名為增長。二通望業果以彰
T37n1764_p0891a13║其過，「內能作業，外作業果」。為求後身造諸業
T37n1764_p0891a14║行名為作業，由貪色境於受身時潤生後報
T37n1764_p0891a15║名作業果。由內作業，故「斷內愛，業即得斷」。由
T37n1764_p0891a16║外作果，故「斷外愛。果即得斷」。三偏望苦果以
T37n1764_p0891a17║彰其過，「內生來苦、外生現苦」。內貪己身造業
T37n1764_p0891a18║趣求故生來苦，外貪色欲追求生惱故生現
T37n1764_p0891a19║苦。
T37n1764_p0891a20║次觀苦果。愛取煩惱從現苦生，名為苦果，今
T37n1764_p0891a21║此觀之。於中初先結前生後，下正辨之。「苦果
T37n1764_p0891a22║即取」，約苦明取。「受心亦是」據終以舉。「愛果名
T37n1764_p0891a23║取」約愛明取。「是取因緣即內外愛」約取明愛。
T37n1764_p0891a24║內外如上。「即有愛苦」約末顯本。取從愛生，故
T37n1764_p0891a25║有取者即有其愛。愛從苦起「故有愛者即有
T37n1764_p0891a26║其苦」。又復取者遠從苦生「是故有取亦知有
T37n1764_p0891a27║苦」。亦可此言約本顯末。是取非直從愛而生
T37n1764_p0891a28║亦能生愛「故有取者即便有愛」。故下文言「取
T37n1764_p0891a29║因緣愛，由愛受苦」，故言有苦。下明修斷。句
T37n1764_p0891b01║別有四：一觀愛取互相因起、二知斷愛取業
T37n1764_p0891b02║苦不生、三正修斷、四「若人」下結。上來第一修
T37n1764_p0891b03║道斷漏。
T37n1764_p0891b04║自下第二辨出道體。於中初說《大般涅槃經》
T37n1764_p0891b05║以為道法，後說三十七菩提分以為道行。法
T37n1764_p0891b06║中，迦葉初先總問，「云何梵行」。如來總答，「一切
T37n1764_p0891b07║法是」。迦葉重問，「一切不定，何等一切」。下佛先
T37n1764_p0891b08║嘆；後為辨之，《涅槃經》是，於中初以四十二句
T37n1764_p0891b09║別歎經勝、後總結嘆。行中初言「我說此經
T37n1764_p0891b10║雖攝一切梵行即是三十七道」正出道體。下嘆
T37n1764_p0891b11║顯要，「若離不得聲聞果」等，反嘆顯要；「以是緣」
T37n1764_p0891b12║下，順嘆顯要。「何以」下釋。釋中四句，明道性能
T37n1764_p0891b13║成其要義。自下第三明道分齊，有四問答。
T37n1764_p0891b14║迦葉初問，「有漏能作無漏法因，以何義故不
T37n1764_p0891b15║名梵行」；下佛答之，「有漏顛倒，故非梵行」。第二
T37n1764_p0891b16║迦葉問「世第一為漏無漏」，佛答「有漏」。第三迦
T37n1764_p0891b17║葉就之設難，「彼性不倒，何故不名為淨梵行」。
T37n1764_p0891b18║佛答「第一為無漏因，似於無漏，向無漏故不
T37n1764_p0891b19║名顛倒」，一念不續，故非梵行。第四迦葉舉彼
T37n1764_p0891b20║眾生五識作難，「五識非倒復非一念，以何義
T37n1764_p0891b21║故不名梵行」。迦葉以彼五識之心取境不謬
T37n1764_p0891b22║故言不倒，前後數起各非一念不言一一，多
T37n1764_p0891b23║念相續名非一念。佛答「五識有漏顛倒，故非
T37n1764_p0891b24║梵行」，先舉、次釋。「增漏名漏」，解為漏也。「著想倒」
T37n1764_p0891b25║等，釋為倒也。問曰：著想是想非識，今以何故
T37n1764_p0891b26║宣說五識以為著想？依如《成實》，想是通名，意
T37n1764_p0891b27║識所收。若依《毘曇》，想是心法，非六識體；然是
T37n1764_p0891b28║通數，與六識俱。此經所說多同《毘曇》，五識之
T37n1764_p0891b29║心與倒想俱，從伴以彰名為倒想。「三十七品
T37n1764_p0891c01║性非倒」下，舉是顯非，成前非梵。自下第四明
T37n1764_p0891c02║攝道法。根等九種是其道法，修起名攝。文中
T37n1764_p0891c03║初先略以標舉，「若知根、因乃至畢竟名淨梵
T37n1764_p0891c04║行」；「迦葉白」下問答廣論，先問、後答。答中先讚，
T37n1764_p0891c05║後為辨釋。釋中，初先通解九法，根本因增；「云
T37n1764_p0891c06║何異」下，別釋初三差別之相。前通解中合有
T37n1764_p0891c07║五番：初番定體、中間三番約修辨相、後一類
T37n1764_p0891c08║釋。就初番中，初八是因、終一是果。因中八種，
T37n1764_p0891c09║即是十種通大地中八之數也。十通地者，如
T37n1764_p0891c10║《毘曇》說，想、欲、觸、慧、念、思、解脫、憶定及受，除想
T37n1764_p0891c11║及憶，餘者皆是。「根」是欲數，「因」是觸數，「攝」是受
T37n1764_p0891c12║數，「增」是思數，「主」是念數，「導」是定數，「勝」是慧數，
T37n1764_p0891c13║「實」解脫數。於此八中受、念、定、慧，道品法中具
T37n1764_p0891c14║列其名，餘雖不列，道理具有。問曰：此思與道
T37n1764_p0891c15║品中正思何別？彼是覺數、此是思數，兩體全
T37n1764_p0891c16║別。問曰：何故偏舉此八？以此通數常相隨逐
T37n1764_p0891c17║成道要故。問曰：想憶亦是通數，何故不舉？想
T37n1764_p0891c18║於趣道遠方便中非不有力，正道之中假之
T37n1764_p0891c19║義微；憶於道法無大功力，為是不舉。餘別心
T37n1764_p0891c20║法有無不定，故略不舉。從斯道因得涅槃果，
T37n1764_p0891c21║名為「畢竟」。中間三番約修辨中，初就出世
T37n1764_p0891c22║成熟行中以別九法、次就從始趣終門中以
T37n1764_p0891c23║別九法、後就從小入大門中以別九法。就初
T37n1764_p0891c24║番中，先解欲心以為根義。於中初法；次以喻
T37n1764_p0891c25║顯，喻別有四。「迦葉白」下問答會通，有兩問
T37n1764_p0891c26║答：迦葉先舉不放逸心對欲徵問；下佛為釋，
T37n1764_p0891c27║欲是生因、不放了因。「迦葉」下復舉佛對問；如
T37n1764_p0891c28║來為釋，初知因佛自證因欲，次解明觸以為
T37n1764_p0891c29║因義，先問、後解。解中合有十階九對。此九對
T37n1764_p0892a01║中，藉前生後悉名為觸，非唯一種。就初對中
T37n1764_p0892a02║先定觸體，「或說為慧、或說為修」，此為取信對
T37n1764_p0892a03║慧辨之。下將信心對近善友以解觸義，近友
T37n1764_p0892a04║望聞即復名觸，如是一切。次解受心以為攝
T37n1764_p0892a05║義，先牒、後釋。釋中，「受時能作善惡」總相通論。
T37n1764_p0892a06║「受因緣故生煩惱」等，約對顯治，增等可知。解
T37n1764_p0892a07║畢竟中，「雖得世樂出世樂等」，簡非異是。「若能
T37n1764_p0892a08║斷」等，彰是異非。要息緣治方為涅槃畢竟寂
T37n1764_p0892a09║靜無為之義，故斷三十七品所行名涅槃矣。
T37n1764_p0892a10║妄智是障，故須斷之。「是故我」下，結彼涅槃為
T37n1764_p0892a11║畢竟義。自下第二直就大乘從始至終以別
T37n1764_p0892a12║九法。初四可知，因是四法能生長道。「欲、念、定
T37n1764_p0892a13║智」，舉法大多，長一「欲」字。當以念心共欲相隨
T37n1764_p0892a14║并伴通舉，故有此欲，與禪支中憶念相似。彼
T37n1764_p0892a15║正明念通憶而舉，此亦同然。餘皆可知。第
T37n1764_p0892a16║三番中從小向大以別九法。文亦可解。上
T37n1764_p0892a17║來三番合為第三約修廣辨。下次類顯，約十
T37n1764_p0892a18║二緣類顯九法。「欲名識」者，識心緣境，義說為
T37n1764_p0892a19║欲。六入觸對六塵境界，義說為「觸」。受能領納，
T37n1764_p0892a20║故名為「攝」。無明迷惑增長業行，故名為「增」。名
T37n1764_p0892a21║無明心為無明識，名之與色是報體性，故說
T37n1764_p0892a22║為「主」。愛能導生諸煩惱結，故名為「導」。愛中增
T37n1764_p0892a23║強方名為取，故說為「勝」。有實得果，故說為「實」。
T37n1764_p0892a24║生老病死因緣中極，名曰「畢竟」。此等皆就相
T37n1764_p0892a25║似義說，不依次第。上來一段通釋九法，下
T37n1764_p0892a26║次別解根、因及增三法差別。以此三義麁況
T37n1764_p0892a27║相似，故須辨異，先問、後辨。辨中五番：初番直
T37n1764_p0892a28║就起因辨異。「根即初發」，「因即相似」續生似前，
T37n1764_p0892a29║「增減相似生相似」者，捨前自分更起勝進。二
T37n1764_p0892b01║就起因得果辨異。「根即是作」，初作因也。「因即
T37n1764_p0892b02║果」者，由前作因牽生當果，所生當果與後現
T37n1764_p0892b03║時果用為本，故名當果。以之為因，彼果現用，
T37n1764_p0892b04║說之為「增」。下重顯之，「未來之果以未受故名
T37n1764_p0892b05║之為因，受時名增」。三就增因、得果、起用三義
T37n1764_p0892b06║辨異。「根即求」者，造因求果。「得即因」者，所得之
T37n1764_p0892b07║果能為用本，故名為因。「用即增」者，依果起用說
T37n1764_p0892b08║之為增。四約位辨異。「根即見道，因即修道，增
T37n1764_p0892b09║即無學」。五緣正二因得果辨異。「根即正因」如
T37n1764_p0892b10║世種子，「因即方便」如世水土，得果名「增」。自
T37n1764_p0892b11║下第五明趣道儀，亦說名為趣道方便。迦葉
T37n1764_p0892b12║先問，「畢竟涅槃云何可得」。下佛為辨，明修十
T37n1764_p0892b13║想故得涅槃。於中有四：一開章門、二總結嘆、
T37n1764_p0892b14║三廣辨釋、四總結嘆。前中初舉，下列其名。
T37n1764_p0892b15║名中初六明攝對治，後四離過。治中，初三觀
T37n1764_p0892b16║法通義，後三觀於內外之事。後離過中，觀過
T37n1764_p0892b17║生厭名「多過想」，無礙正斷名為「離想」，解脫證
T37n1764_p0892b18║除名為「滅想」，證寂離染名「無愛想」。若約位分，
T37n1764_p0892b19║地前修厭名多過想，見道斷惑名為離想，修
T37n1764_p0892b20║道除結名為滅想，無學清淨名無愛想。此四
T37n1764_p0892b21║猶是《地經》之中依厭離滅迴向於捨。第二段
T37n1764_p0892b22║中，結嘆可知。第三釋中，初六攝治一處辨釋。
T37n1764_p0892b23║初先正辨，後明觀益能成七想。前正辨中，初
T37n1764_p0892b24║觀無常，先問、後辨。辨中有三：一觀色無常、二
T37n1764_p0892b25║觀心無常、三總結嘆。就觀色中文復有三：一
T37n1764_p0892b26║分人為二，初發、久行。二分法為二，謂麁與細。
T37n1764_p0892b27║三就人辨觀，先就初發明其觀麁、後就久行
T37n1764_p0892b28║彰其觀細。麁中約就內外起觀，眾生名內、外
T37n1764_p0892b29║物名外。先開二門，次辨、後結。辨中有四：一
T37n1764_p0892c01║就所見內法起觀、二就所見外法起觀、三就
T37n1764_p0892c02║所聞內法起觀、四就所聞外法起觀。初中四
T37n1764_p0892c03║句：一觀眾生五時變異，故是無常；二觀眾生
T37n1764_p0892c04║肥瘦不定，故是無常；三觀眾生貧富不定，故
T37n1764_p0892c05║是無常；四觀眾生善惡不定，故是無常。文皆
T37n1764_p0892c06║可識。第二所見外法無常，文亦可知。第三所
T37n1764_p0892c07║聞內無常中，「既觀見法復觀聞法」結前生後。
T37n1764_p0892c08║下正辨之，初觀諸天、次觀劫初一切眾生、後
T37n1764_p0892c09║觀輪王。第四所聞外法無常，文亦可知。上來
T37n1764_p0892c10║辨竟。「是故當知內外無常」總以結之。前明
T37n1764_p0892c11║觀麁，下就久行明其觀細。「既觀麁已次觀細
T37n1764_p0892c12║者」結前生後。下正辨之，於中初問、次辨、後結。
T37n1764_p0892c13║辨中，初就未來之法觀細無常，後就現在。就
T37n1764_p0892c14║未來中，「於內外色乃至微塵，在未來時已是無
T37n1764_p0892c15║常」略以標舉，「何以」下釋。釋中，初以可破壞相
T37n1764_p0892c16║顯細無常，後以十時前後變改顯細無常。現
T37n1764_p0892c17║中有三：一觀人盛衰顯細無常、二觀四大及
T37n1764_p0892c18║四威儀顯細無常、三觀內外各有二觸能為苦
T37n1764_p0892c19║因顯細無常。於中，初觀內外各有二種苦因。
T37n1764_p0892c20║「飢渴寒熱」出其因體，飢渴內因、寒熱外因。「復
T37n1764_p0892c21║觀是」下，用前所觀顯法無常。下結可知。上
T37n1764_p0892c22║來觀色，下次觀心。「如內外色心法亦爾」舉色
T37n1764_p0892c23║類心，「何以」下釋。釋中，初言「行六處者緣境不
T37n1764_p0892c24║同」顯心無常。「或生喜」等，改變不定顯心無常。
T37n1764_p0892c25║前色、次心，下總結嘆。「是故當知色非色法悉
T37n1764_p0892c26║無常」者，結無常義。「菩薩能」下，結無常觀。「智者
T37n1764_p0892c27║修已遠離常慢」讚明修益。苦中，初先結前生
T37n1764_p0892c28║後、次辨、後結。辨中有四：一總觀苦因於無常、
T37n1764_p0892c29║二觀無常故受生老病死之苦、三觀無常故
T37n1764_p0893a01║受於苦苦、四觀無常故生五盛陰。次觀無
T37n1764_p0893a02║我。於中，初以無常及苦顯法無我，「智復觀苦
T37n1764_p0893a03║即無常」下破情顯理。於中有五：一以苦無常
T37n1764_p0893a04║破定有我。「苦即無常、無常即苦」觀法非我。「若
T37n1764_p0893a05║苦無常云何說」下，徵破情執。「苦非我」下，重顯
T37n1764_p0893a06║非我。「眾生云何說言有我」，重破情執。二以和
T37n1764_p0893a07║合無性破我。「觀一切法有異和合」總明法和。
T37n1764_p0893a08║「不從一和生一切法，亦非一法是一切果」別顯
T37n1764_p0893a09║法和。「一切和合皆無自性」，總明無性。「亦無一
T37n1764_p0893a10║性亦無異」下，別顯無性。「諸法若有如是相」下，
T37n1764_p0893a11║結破說我。三觀諸法無獨能作破定有我。「一
T37n1764_p0893a12║切法中無一能作」，別推無作。「若一不」下，以一
T37n1764_p0893a13║類餘，明皆無作。四觀諸法無獨生滅破定有
T37n1764_p0893a14║我。於中初明不獨生滅，次明諸法和合生滅。
T37n1764_p0893a15║「是法生已眾生倒想，言是和合，從和合生」明凡
T37n1764_p0893a16║倒惑。眾生宣說生滅和合，從於神我和合而
T37n1764_p0893a17║生。「眾生倒想無有真」下，破情顯無。五就一異
T37n1764_p0893a18║破定有我。於中，先推何因緣故眾生說我，下
T37n1764_p0893a19║正破之。於中先就一異以定，次就破之，先就
T37n1764_p0893a20║一破、後就多破，「一多俱無」總以結破。次明
T37n1764_p0893a21║厭食。於中，初先結前生後、次辨、後結。辨中，先
T37n1764_p0893a22║教修習厭想，後教正願。前教厭中、初觀四食
T37n1764_p0893a23║無常苦等是可厭惡、後觀段食不淨生厭。復
T37n1764_p0893a24║就前中，先別、後結。別中，先觀段食生厭，有
T37n1764_p0893a25║三復次：一觀諸法無常苦等不應為食起三
T37n1764_p0893a26║種惡，「若為貪食起三種惡，所得財共、苦無分
T37n1764_p0893a27║者」。二觀由食生身心苦，苦中得食不應貪樂。
T37n1764_p0893a28║三觀飲食能增長身，我為捨身不應貪食。觀
T37n1764_p0893a29║餘三食及後總結，文皆可知。觀不淨中，初先
T37n1764_p0893b01║正辨，「迦葉言」下辨觀虛實。前中初舉，「何以」下
T37n1764_p0893b02║釋，「是名」下結。後中，先問後答可知。教修願中，
T37n1764_p0893b03║先舉邪願誡之令捨，後舉正願嘆之令學。
T37n1764_p0893b04║次明修世不可樂想。於中，初先結前生後，下
T37n1764_p0893b05║正辨之。辨中有五：初「一切處皆悉具有生老
T37n1764_p0893b06║病死」故不可樂；二「一切處無進不退」故不可
T37n1764_p0893b07║樂；三「一切世間具受苦樂流轉不定」故不可
T37n1764_p0893b08║樂；四「觀世間舍宅」已下，明一切物無不是苦；
T37n1764_p0893b09║五「觀世間非歸依處」故不可樂。次明死想。
T37n1764_p0893b10║於中初先結前生後、次辨、後結。辨中，初先正
T37n1764_p0893b11║修死想，「我今設得七日」已下勵意修道。前中
T37n1764_p0893b12║有二：一觀念無常，先法、次喻；「迦葉言」下，問答
T37n1764_p0893b13║辨相。二「智者觀命繫屬死」下觀分段無常，於
T37n1764_p0893b14║中初先觀命屬死，「智復觀命如河岸」下觀死
T37n1764_p0893b15║壞命，先舉六喻，後合可知。下以死想勵意修
T37n1764_p0893b16║道。上來起觀。下明觀益，能成七想。「如上六
T37n1764_p0893b17║想即七想因」牒前生後。下辨七想，初問、次列。
T37n1764_p0893b18║畏死勤修，名「常修想」；樂求常法，名「樂修想」；觀
T37n1764_p0893b19║諸眾生為苦煎迫，生慈愍心不欲惱害，名「無瞋
T37n1764_p0893b20║想」；念諸眾生無常流變無所恃怙，不生嫉忌，
T37n1764_p0893b21║名「無妬想」；於乞食時常修正願，名「善願想」；觀
T37n1764_p0893b22║身無我捨離慢高，名「無慢想」；厭離世間專心
T37n1764_p0893b23║定意，名「於三昧自在想」也。下嘆顯勝，先嘆有
T37n1764_p0893b24║行，「名善解」下嘆其有解。前中，初先嘆其自行，
T37n1764_p0893b25║「名大醫」下嘆其利他。自中，初言「是名沙門、名
T37n1764_p0893b26║婆羅門」歎其人也。以能息惡故名沙門，梵行
T37n1764_p0893b27║無染名婆羅門。下嘆其行，先嘆因圓，到岸果
T37n1764_p0893b28║極。因中，「寂靜、潔、解脫」嘆其斷德。不起惡業
T37n1764_p0893b29║名為寂靜，離煩惱染說為淨潔，免離眾苦說
T37n1764_p0893c01║為解脫。「智者、正見」嘆其智德。知過求出故名
T37n1764_p0893c02║智者，識是達非稱曰正見。到果可知。利他可
T37n1764_p0893c03║識。下明解中，「是名善解如來密」者，解上如來
T37n1764_p0893c04║隨自、隨他、隨自他等三種語也。「亦知諸佛七
T37n1764_p0893c05║種語」者，知上因語至如意語，初先自知，後斷
T37n1764_p0893c06║他疑，下釋後四。「能呵三界」釋多過想，「遠離
T37n1764_p0893c07║三界」釋前離想，「滅除三界」釋上滅想，「於三界
T37n1764_p0893c08║中不生愛著」釋無愛想。自下第四總以結嘆。
T37n1764_p0893c09║「是名具十」是總結也，「若有具」下是其嘆也。
T37n1764_p0893c10║上來第一問答辨法，自下迦葉荷思讚嘆。
T37n1764_p0893c11║〈陳如品〉者，就此辨修成德分中，大判分二：三
T37n1764_p0893c12║告至此約對影響辨修成德，由前廣論諸比
T37n1764_p0893c13║丘等便能悟入，故下第二重復對之辨修成
T37n1764_p0893c14║德。所為人中陳如為首，佛偏對之，即就其人
T37n1764_p0893c15║以題章目，名〈陳如品〉。就此品中，初至獲得寂
T37n1764_p0893c16║靜色來，是其辨修成德所攝。因滅無常苦空
T37n1764_p0893c17║等陰名為辨修，證得常樂我淨等陰說為成
T37n1764_p0893c18║德。有十五句：初之六句約對果陰辨修成德；
T37n1764_p0893c19║「色無明」下有其九句，約對因陰辨修成德。准
T37n1764_p0893c20║驗斯文，舊人相傳言佛無色，大成謬矣。「若
T37n1764_p0893c21║有人能如是知」下，第四破邪通正分也。於此
T37n1764_p0893c22║分中，對破外道以通正義、對破眾魔以通正
T37n1764_p0893c23║說，故名破邪通正分也。文中有三：一讚正毀
T37n1764_p0893c24║邪以召邪徒、二邪眾雲集、三如來對破。初
T37n1764_p0893c25║中復三：一讚其正，「若人能知，是名沙門、名婆
T37n1764_p0893c26║羅門」明其有人。「具足沙門、婆羅門法」明其有
T37n1764_p0893c27║法。二毀其邪。初先直非，「若離佛法，無有沙門、
T37n1764_p0893c28║無婆羅門」明其無人，「亦無沙門、婆羅門法」彰
T37n1764_p0893c29║其無法。「一切外道虛假詐」下舉詐顯無。初先
T37n1764_p0894a01║直辨，「何以」下釋，三「我常」下彰己所吼類勸陳
T37n1764_p0894a02║如。讚正毀邪，名「師子吼」。第二段中文別有
T37n1764_p0894a03║四：一諸外道聞毀咸瞋求欲告佛，云已眾中
T37n1764_p0894a04║有人有法；二諸外道誹毀如來以相安慰；三
T37n1764_p0894a05║因前誹毀，有人讚佛，眾聞求試；四詣王求聽，
T37n1764_p0894a06║王引見佛。初中先嗔，後共詳議。第二段中，四
T37n1764_p0894a07║人發言：初人言佛所作如狂，不足可憂。第二
T37n1764_p0894a08║言佛宣說常等誘我弟子，深是可愁。第三言
T37n1764_p0894a09║佛妖幻不真不久磨滅，不須愁慮。第四言已
T37n1764_p0894a10║愁惱為物，彰已能滅以安眾心。此第二竟。第
T37n1764_p0894a11║三段中文亦有四：初有外道嘆佛有德，不應與
T37n1764_p0894a12║諍；二眾聞嗔呵；三因眾呵，廣嘆佛德；四眾聞
T37n1764_p0894a13║求試。文皆可知。第四段中文亦有四：一共詣
T37n1764_p0894a14║王所，王見嗔呵。二讚王求試，王復嫌責；毀王
T37n1764_p0894a15║讚已，王便聽許。四王引詣佛，彰彼欲問，請佛為
T37n1764_p0894a16║答。文皆可識。此第二段邪眾雲集。自下第
T37n1764_p0894a17║三如來對破以通正義。問人有十，始從闍提
T37n1764_p0894a18║終至須跋。此十人中三門分別：一就見分別。
T37n1764_p0894a19║闍提、婆私，邪見外道，說涅槃法為無常故；先
T37n1764_p0894a20║尼、迦葉我見外道；富那及淨，邊見外道；犢子
T37n1764_p0894a21║是其疑心外道，疑道有無并疑得者；納衣是
T37n1764_p0894a22║其自然外道，說一切法皆自然有，不從緣生，
T37n1764_p0894a23║此亦其是邊見所攝；弘廣、須跋戒取外道，弘
T37n1764_p0894a24║廣執取乞食為道，須跋執取苦行為道。二
T37n1764_p0894a25║所顯分別。對初二人明涅槃法，對彼闍提明
T37n1764_p0894a26║了因所顯性淨涅槃、對婆私吒明斷障所得
T37n1764_p0894a27║方便涅槃。對次四人明其理法。於中，初對先
T37n1764_p0894a28║尼、迦葉明無我理；對後二人明非斷常中道之
T37n1764_p0894a29║理。對後四人明聖道法：對彼犢子明其有道
T37n1764_p0894b01║及有得者；對彼納衣明道緣生非是自然；對
T37n1764_p0894b02║彼弘廣明修者得不修不得；對彼須跋明調
T37n1764_p0894b03║心是道非是苦行，實觀是道非世八禪。三
T37n1764_p0894b04║隨文辨釋。就初人中文別有四：一標舉問人；
T37n1764_p0894b05║二執邪難佛，如來對破；三請佛正義，如來為
T37n1764_p0894b06║解；四求出家，如來能許。初段可知。第二段
T37n1764_p0894b07║中，先難、後釋。難中，初先難破涅槃常樂我淨。
T37n1764_p0894b08║「若瞿曇說亦常」已下，遮佛二語。前中，先別、後
T37n1764_p0894b09║總結難。別中，初先難破常義。先定如來，「汝說
T37n1764_p0894b10║涅槃是常法耶」。佛答「如是」。下就設難，「若常不
T37n1764_p0894b11║然」牒以總非。「何以」下釋，「如世間法」舉事類徵。
T37n1764_p0894b12║「瞿曇常說修無常」下，當法正難，有四復次：一
T37n1764_p0894b13║修無常想獲得涅槃故是無常；二斷貪等以
T37n1764_p0894b14║為涅槃故是無常；三從因解脫故是無常；四
T37n1764_p0894b15║明涅槃若同五陰即是無常，若離五陰即是
T37n1764_p0894b16║虛空。於中，初明五陰緣生故是無常。後將解
T37n1764_p0894b17║脫對之徵難，同即無常，異即是空。若同虛空
T37n1764_p0894b18║即非因生，難我樂淨，各別一句。「一切因生皆
T37n1764_p0894b19║無常」下，總以結難。闍提恐佛被徵轉計，宣說
T37n1764_p0894b20║亦常亦無常等，故下遮之。於中三句：一逆取
T37n1764_p0894b21║佛說推為二語。「瞿曇若說亦常無常亦苦樂
T37n1764_p0894b22║等，豈非二語」；二列昔所聞明佛無二；三「瞿曇
T37n1764_p0894b23║今」下約之徵佛，「說於二語，自言是佛，是義云
T37n1764_p0894b24║何」。下佛答中，先對前難解涅槃常，却對後
T37n1764_p0894b25║遮明已無二。前解常中，初先取其所立性因
T37n1764_p0894b26║決通已義；「汝等法中有二因」下，就其所解生
T37n1764_p0894b27║了二因釋通已義。前中有六：一共要定，「我
T37n1764_p0894b28║今問汝，隨汝意答」。彼答言善。二問「汝性為常
T37n1764_p0894b29║無常？」彼答是常。三問「是性能作一切內外因
T37n1764_p0894c01║耶？」彼答如是。四佛問「云何」，彼具辨之。道言「從
T37n1764_p0894c02║性生大」等者，此迦毘羅仙人所計。彼仙獲得
T37n1764_p0894c03║世俗五通，見過去世八萬劫事，八萬劫外通
T37n1764_p0894c04║力不及冥然不見，便作是言：八萬劫外不應
T37n1764_p0894c05║無法，應有冥性。從彼冥性起於最初覺知之
T37n1764_p0894c06║心名為生大。以此受生之原首故，《百論》之中
T37n1764_p0894c07║名初生覺。從此復起彼中陰中受生我心，說
T37n1764_p0894c08║之為慢。我是慢故，《百論》之中說為我心。從此
T37n1764_p0894c09║我心生二種法：一色、二心。色中合有二十一
T37n1764_p0894c10║種，謂從我心生五微塵，所謂色、聲、香、味及觸。
T37n1764_p0894c11║從五微塵生於五大，所謂地、水、火、風及空。從
T37n1764_p0894c12║彼五大生於五根，所謂眼、耳、鼻、舌及身。從彼
T37n1764_p0894c13║色塵生於火大，火大生眼，眼還見色。從彼聲
T37n1764_p0894c14║塵生於空大，空大成耳，耳還聞聲。從彼香塵
T37n1764_p0894c15║生於地大，地大生鼻，鼻還聞香。從彼味塵生
T37n1764_p0894c16║於水大，水大生舌，舌還別味。從彼觸塵生於
T37n1764_p0894c17║風大，風大生身，身還覺觸。彼說五塵俱生五
T37n1764_p0894c18║大，大俱生根。向前所論從強為言。此前十五
T37n1764_p0894c19║并五業根及心平等根，通前合有二十一法。
T37n1764_p0894c20║五業根者，手、脚、口、聲、男根女根。心平等者是
T37n1764_p0894c21║其內心，五大齊成故曰平等，大齊成故心識
T37n1764_p0894c22║多依。色法如是。所生心中有其三種，謂染、麁、
T37n1764_p0894c23║黑，染者是貪、麁者是瞋、黑者是癡。此三皆是
T37n1764_p0894c24║受生煩惱，於受生時男即於母生愛名染、於
T37n1764_p0894c25║父生瞋名之為麁，女翻可知，無明不了說之
T37n1764_p0894c26║為黑。通色合有二十四也。然今文中先明生
T37n1764_p0894c27║色。初言「從慢生十六法，謂地水」等，據末超舉。
T37n1764_p0894c28║五大、五根、五作業根及心平等。是十六法從五
T37n1764_p0894c29║法生，謂色聲等，却舉五塵。下明心法。「是二十
T37n1764_p0895a01║一根本有三」總以標舉，「染」等列名。「染者名愛」
T37n1764_p0895a02║會名顯示。「是二十五皆因性生」總以結之。前
T37n1764_p0895a03║所生中有二十六：大慢為二，色法之中有二
T37n1764_p0895a04║十一，心法有三。今以何故言二十五？五業根
T37n1764_p0895a05║中男女二根隨人不並，是故但云二十五矣。
T37n1764_p0895a06║此四段竟。五佛問「大等是常無常」，彼答性常，
T37n1764_p0895a07║大等無常。六佛取其言決通已義。「如汝法中
T37n1764_p0895a08║因雖是常而果無常，我佛法中因雖無常果
T37n1764_p0895a09║常何過」。此初段竟。自下第二就其所解生
T37n1764_p0895a10║了二因釋通已義。有七復次：一問「汝法有二
T37n1764_p0895a11║因不？」彼答言有。二問「云何」，彼列其名。三問其
T37n1764_p0895a12║相，彼具辨之。四問「二因得相作不？」彼答不得。
T37n1764_p0895a13║五問「二種雖不相作，有因相不？」彼答言有。六
T37n1764_p0895a14║問「了因同所了不？」彼答不同。七佛取所答釋
T37n1764_p0895a15║通已義。「我法雖從無常之因獲得涅槃而非
T37n1764_p0895a16║無常」。上來一段對其前難解涅槃常。自下
T37n1764_p0895a17║第二對其後遮明無二語。於中有三：一對上
T37n1764_p0895a18║問中瞿曇若說亦常無常亦苦樂等豈非二語，
T37n1764_p0895a19║明已不二。了因得法是其常樂我淨義，故佛
T37n1764_p0895a20║說常等。生因得法無有常樂我淨義，故佛說
T37n1764_p0895a21║無常苦無我等。「是故如來所說有二」結成前
T37n1764_p0895a22║二。「如是二語無有二」者，就前二語釋成無二。
T37n1764_p0895a23║於一法中各施一言，故曰無二。「是故」下結。二
T37n1764_p0895a24║對上問中我曾聞說佛無二語，明已無二，稱昔
T37n1764_p0895a25║所聞。於中初言「如汝所聞，佛出於世無有二
T37n1764_p0895a26║語」牒前問詞。「是言善哉」嘆昔所聞。所聞當今，
T37n1764_p0895a27║故曰善哉。三對上問中瞿曇今者說於二語
T37n1764_p0895a28║言佛我是是義云何，明已無二，故得是佛。於
T37n1764_p0895a29║中兩句：一對諸佛明語無二。「一切諸佛所說
T37n1764_p0895b01║無差，是故說言佛無二語」正明無二。「云何無」
T37n1764_p0895b02║下釋無差相。了因所得同說有其常樂我淨，
T37n1764_p0895b03║名「同說有」；生因所得同說無其常樂我淨，名
T37n1764_p0895b04║「同說無」。二約諸法明語無二。「如來世尊雖名
T37n1764_p0895b05║二語，為了一語」正明無二。「云何」下釋，先問、後
T37n1764_p0895b06║解。為使闍提更解異法，故就眼等而解釋之。
T37n1764_p0895b07║眼色兩別名為二語，生識義同名為一語，「乃
T37n1764_p0895b08║至意法亦復如是」。上來第二執邪難佛，如來
T37n1764_p0895b09║對破。自下第三請佛正義，如來為說。於中有
T37n1764_p0895b10║三：一請正義，如來為解；二彼彰已解，如來反
T37n1764_p0895b11║試；三彼申已解，如來述讚。初中，先請二語了
T37n1764_p0895b12║一，如來約就四諦辨之。第二可知。第三段中，
T37n1764_p0895b13║闍提初先自宣已解。言「苦，凡二、聖人一」者，凡
T37n1764_p0895b14║夫但知六道事別，名之為二；聖知皆苦，所以
T37n1764_p0895b15║言一。「乃至道諦」，凡夫但知行事差別名之為
T37n1764_p0895b16║二，聖知諸行道義不殊故名為一。佛讚可知。
T37n1764_p0895b17║此第三竟。自下第四彼求出家，如來聽許。
T37n1764_p0895b18║於中初求如來勅度，陳如度之，彼獲聖果。
T37n1764_p0895b19║第二人中，文亦有四：一舉問人；二執邪難佛，
T37n1764_p0895b20║如來對破；三請佛正義，如來為說；四婆私證
T37n1764_p0895b21║果，辭佛取滅。初段可知。第二段中有四問
T37n1764_p0895b22║答：一問如來「涅槃常耶」，佛答如是。二問如來
T37n1764_p0895b23║「將不宣說無為涅槃」，佛答如是。三難如來若
T37n1764_p0895b24║是無者便同四無，「云何言有常樂我淨」。於中
T37n1764_p0895b25║初先辨立四無，下將涅槃對之設難。下佛答
T37n1764_p0895b26║之，辨明涅槃但是互無，非餘三種。「如是涅槃
T37n1764_p0895b27║非先無」者，不同第一。一切眾生從本已來有涅
T37n1764_p0895b28║槃性，故非先無。「亦非滅無」，不同第二。一證永
T37n1764_p0895b29║寂，故非滅無。「非畢竟無」，不同第四。諸佛有故。
T37n1764_p0895c01║「同異無」下，明同第三，先總標舉，下別顯之。先
T37n1764_p0895c02║就世事辨互無相，後約顯法。此第三番。
T37n1764_p0895c03║四重徵如來若是異無，涅槃便非常樂我淨。
T37n1764_p0895c04║下佛答之，彰世互無即帶三無故是無常，涅
T37n1764_p0895c05║槃之法唯是互無，不兼餘義故是常等。於中三
T37n1764_p0895c06║句：一簡麁異細。「汝說異無」牒其所立。「有三種
T37n1764_p0895c07║無」總顯其相。下別顯之，「牛馬悉是先無後有」，
T37n1764_p0895c08║有未有無。「已有還無」，有已滅無。「異相無者，如
T37n1764_p0895c09║汝所說」，有其互無。佛若更辨不異婆私，故言
T37n1764_p0895c10║異相如汝所說。世間互無，帶此三無，故是無
T37n1764_p0895c11║常。二辨細異麁。「向前三無涅槃中無，是故涅
T37n1764_p0895c12║槃常樂我淨」。三「世有病」下，就彼涅槃互無法
T37n1764_p0895c13║中廣解常義。以諸煩惱是無常故，涅槃無之，
T37n1764_p0895c14║得名為常。於中三句：一立喻顯法，先舉三病、
T37n1764_p0895c15║次列三藥、下彰病治不得相有。二約喻顯法，
T37n1764_p0895c16║先舉三過、次列三治、下彰過治不得相有。三
T37n1764_p0895c17║就之辨釋常無常等。「三種病中無三藥故，生
T37n1764_p0895c18║死無常無我樂淨；三種藥中無三病故，涅槃
T37n1764_p0895c19║得有常樂我淨」。此第二竟。自下第三彼請
T37n1764_p0895c20║正義，如來為說。於中亦三：一請正義，如來為
T37n1764_p0895c21║說。二「彼彰」已下，如來反試。三彼申已解，如來
T37n1764_p0895c22║述讚。自下第四明婆私吒證果取滅。於中
T37n1764_p0895c23║有四：一佛彰其人已得羅漢勸施衣鉢，陳如
T37n1764_p0895c24║施之。二憑陳如請佛懺謝并辭取滅，陳如為
T37n1764_p0895c25║通。三佛彰其人宿善今成已得正果，勸供其
T37n1764_p0895c26║屍，陳如往供。四垂滅現變，外道輕謗。先尼、
T37n1764_p0895c27║迦葉同皆計我，先尼所計亦即亦離，作身是
T37n1764_p0895c28║即、常身是離。迦葉執異。就先尼中，文亦有
T37n1764_p0895c29║四：一舉問人。二執我難佛，如來對破。三請正
T37n1764_p0896a01║義，如來為說。四求出家，如來聽許。第二段
T37n1764_p0896a02║中，先尼初先問佛我義，佛默不答，鄭重至三。
T37n1764_p0896a03║佛欲令其自立我義隨而對破，故默不答。「先
T37n1764_p0896a04║尼」下復自立我義，如來對破。彼立我中，「眾生
T37n1764_p0896a05║有我遍一切處」以為一門、「是一」兩門、「作者」三
T37n1764_p0896a06║門。「何故默然」，責佛不答。此佛別破，宜須記知。
T37n1764_p0896a07║就破遍中有四復次：一定其所立，「汝說是
T37n1764_p0896a08║我遍一切處」。二先尼為定，「不但我說，一切智
T37n1764_p0896a09║人亦如是說」。如來對破，「若我遍者，應當五道
T37n1764_p0896a10║一時受報。若一時受，汝等何緣，不造眾惡為
T37n1764_p0896a11║遮地獄、修善求天」。三先尼被徵，建立二我，常
T37n1764_p0896a12║身、作身。為作身我，故須離惡以防地獄、修善
T37n1764_p0896a13║生天。如來對破。汝常身我遍一切處，若作身
T37n1764_p0896a14║有即是無常、若作身無我即不遍。四先尼被
T37n1764_p0896a15║徵，重復救義。「我所立我亦在作中亦是常法」
T37n1764_p0896a16║法說救義。「如失火」等，喻說救義。「我亦」下合，「是
T37n1764_p0896a17║故」下結。文顯可知。下佛破之，先破法說、後
T37n1764_p0896a18║破其喻。就破法中，「汝說亦遍亦常，不然」牒以
T37n1764_p0896a19║總非。「何以」下釋。於中，初先以理正徵。「遍即有
T37n1764_p0896a20║二，常與無常；復有二種，色與無色」。法外是常、
T37n1764_p0896a21║在法無常，法外非色、在法是色。「是故若」下，重
T37n1764_p0896a22║復結徵。若一切有亦常無常亦色無色，不得
T37n1764_p0896a23║偏常、不得偏色。就破喻中，「若舍主出不名無
T37n1764_p0896a24║常，是義不然」牒以總非。「何以」下釋。「舍不名主、
T37n1764_p0896a25║主不名舍，異燒異出故得如是」簡喻異法。燒
T37n1764_p0896a26║舍異人名為異燒，人出異舍稱曰異出。「我即
T37n1764_p0896a27║不」下，簡法異喻。「不爾」略簡。「何以」下釋。以我遍
T37n1764_p0896a28║故在色中者，「我即是色、色即是我」。在色外者，
T37n1764_p0896a29║「無色即我、我即無色」。「云何言」下，結呵其言。
T37n1764_p0896b01║次破其一，有八復次。初牒正破。「汝意若謂一
T37n1764_p0896b02║切眾生同一我者」牒其所立，「違世出世」略示
T37n1764_p0896b03║其過，「何以」下釋。初明違世，「此即彼」等違其出
T37n1764_p0896b04║世。「是故若」下，結以顯過。二先尼救義，「我
T37n1764_p0896b05║亦不說一切眾生同於一我，乃說一人各有
T37n1764_p0896b06║一我」。如來對破，「若言各有，是為多我，是義不
T37n1764_p0896b07║然」牒以總非。「何以」下釋，於中初先以遍破別。
T37n1764_p0896b08║「汝說我遍，若遍一切，一切眾生業根應同見聞
T37n1764_p0896b09║無別」。「若天得見，非佛得」下，以別破遍。「若不遍」
T37n1764_p0896b10║下，以其不遍難破常義。三先尼救義，「其我
T37n1764_p0896b11║雖遍，法與非法不遍一切，是故眾生業根不
T37n1764_p0896b12║同、見聞各別」。如來徵定，「法與非法非業作耶」。
T37n1764_p0896b13║作業名業，因作所成罪福等行名法非法。
T37n1764_p0896b14║四先尼為定，「是業所作」。如來徵破，「若法非法
T37n1764_p0896b15║是業作者，即是同法，云何言異」牒以略徵。「何
T37n1764_p0896b16║以」下釋，於中初法、次喻、後合。法中，初言「佛
T37n1764_p0896b17║得業處有天得我，天得業處有佛得我」明我互
T37n1764_p0896b18║遍。天得佛得是其人名，佛得作時天得亦作，
T37n1764_p0896b19║明業互造。彼此之我充遍一切共造業故，「法
T37n1764_p0896b20║與非法亦應如是」徵令因同，我遍一切同造
T37n1764_p0896b21║業故。「法與非法若如是」下徵令果同。喻中初
T37n1764_p0896b22║言「從子出果，子終不思我唯當作婆羅門果，不
T37n1764_p0896b23║與剎利、毘舍等作」，正立等喻，明外種子隨其
T37n1764_p0896b24║種者即為作果，無所簡別。「何以」下釋。合中，初
T37n1764_p0896b25║言「法與非法亦如是」等，正合前喻。「何以」下釋。
T37n1764_p0896b26║「業平等故」，應通不別。彼此共造，故曰業等。
T37n1764_p0896b27║第五先尼立喻救義。下佛對破，先牒總非，「何
T37n1764_p0896b28║以」下釋。釋中有三：一以光遍室類我周遍，破
T37n1764_p0896b29║無互造。二「若法非法無有我」下，以燈光明不
T37n1764_p0896c01║遍炷中，破我周遍。三「汝意若謂炷明別」下，以
T37n1764_p0896c02║明即炷破我異法。初中「何故」，徵前起後。下對
T37n1764_p0896c03║辨非，「室異燈異，是燈光明亦在炷邊亦遍室
T37n1764_p0896c04║中」辨其喻相。何故須道室異燈異？為顯燈光
T37n1764_p0896c05║遍於異處，類彼神我充遍異處。下將類我，「汝
T37n1764_p0896c06║所言我若如是者」，如前燈光在於炷邊亦遍
T37n1764_p0896c07║室中。「法非法邊俱應有我」，同前燈光在於炷
T37n1764_p0896c08║邊。「我中亦應有法非法」，同前燈光亦遍室中。
T37n1764_p0896c09║明遍室故明中有炷，我周遍故我中亦應有
T37n1764_p0896c10║法非法。以我在於法非法邊，我中有其法非
T37n1764_p0896c11║法故，諸業共造不得別異。第二段中，「若法非
T37n1764_p0896c12║法無有我者，不得言遍」，明法同喻有不遍過。
T37n1764_p0896c13║是義云何？炷中無明。我若似明，法非法中即
T37n1764_p0896c14║無有我。若法非法無有我者，何得說言我遍
T37n1764_p0896c15║一切。「若俱有者，何得復以炷明為喻」，明我周
T37n1764_p0896c16║遍有乖喻過。是義云何？若說我遍法非法中
T37n1764_p0896c17║與燈前別，汝復何得以炷喻於法與非法、光
T37n1764_p0896c18║明喻我。第三段中，「汝意若謂炷明別異」舉其
T37n1764_p0896c19║所立。「何因緣故炷增明盛、炷枯明滅」破別顯
T37n1764_p0896c20║即。下約徵法，於中有二：一明我異法有乖喻
T37n1764_p0896c21║過。是義云何？前辨燈喻明不離炷，彼所立
T37n1764_p0896c22║我與法全別，故今徵之。「是故不應以法非
T37n1764_p0896c23║法喻於燈炷、光明無差喻之於我」。是燈光明
T37n1764_p0896c24║不異於炷、不同汝我，與法非法一向別故，不
T37n1764_p0896c25║應以炷喻法非法、明喻於我。文中顛倒，故言
T37n1764_p0896c26║不應以法非法喻於燈炷。二「何以」下，明我同
T37n1764_p0896c27║喻有其即法無常之過。是義云何？燈明即炷，
T37n1764_p0896c28║若我同之，法與非法應當是一，不得言別。文
T37n1764_p0896c29║中初言「何以故」者，徵前起後。「我前何故責汝
T37n1764_p0897a01║不應以明喻我炷喻法」等，下對顯過。汝所立
T37n1764_p0897a02║我若同燈喻，與法非法三事即一，不得言別。此
T37n1764_p0897a03║第五竟。自下第六先尼責佛所說不吉。「汝所
T37n1764_p0897a04║引喻是事不吉」總責如來。「何以」下釋，「燈喻若
T37n1764_p0897a05║吉我已引竟，如其不吉何須復說」。下佛答之，
T37n1764_p0897a06║辨明此喻於汝不吉，故將破汝；於我是吉，故我
T37n1764_p0897a07║宣說。文中有三：一如來總對，「我所引喻都亦
T37n1764_p0897a08║不作吉與不吉，隨汝意說」；二約喻徵責；三「如
T37n1764_p0897a09║是喻」下，正對其言辨吉不吉。初段可知。第二
T37n1764_p0897a10║段中別有四句：一正其喻相。「是喻亦說即炷
T37n1764_p0897a11║有明、離炷有明」，炷增明增、炷枯明滅，名之為
T37n1764_p0897a12║即；明遍室中亦在炷邊，說之為離。舉此即離
T37n1764_p0897a13║為取即義，破彼先尼我與法異。二「汝心不」下，
T37n1764_p0897a14║准喻呵責。喻中有即亦有異義，汝心不等，一向
T37n1764_p0897a15║立異說炷別喻法與非法、明別喻我。三「是故」
T37n1764_p0897a16║下，如來重復顯已責意，是汝不等偏執離故，
T37n1764_p0897a17║我今責汝即炷有明、離炷有明。「即離有明」，是初
T37n1764_p0897a18║句中即離之喻。「法即有」等，准喻類法。喻中既
T37n1764_p0897a19║有即炷有明，法亦應爾。法即有我、我即有法，
T37n1764_p0897a20║非法即我、我即非法。四「汝今」下，准法重責。准
T37n1764_p0897a21║喻推法，法中亦有即離之義，汝今何故但受
T37n1764_p0897a22║離邊、不受即邊？此第二竟。自下第三正對其
T37n1764_p0897a23║言辨吉不吉。初明「此喻於汝不吉」故用破汝，
T37n1764_p0897a24║次明「此喻於我是吉」故我說之。「汝意若」下，遮
T37n1764_p0897a25║其異責。彼聞佛語喜生心想：若我不吉，汝亦
T37n1764_p0897a26║不吉。故今遮之，先舉直非；「何以」下釋，先舉世
T37n1764_p0897a27║人自力自害，後推同之。七先尼重復責佛
T37n1764_p0897a28║不平，先責、次釋、「以是」下結。下佛答之，於中
T37n1764_p0897a29║兩句：一將我不平破汝不平令汝得平，即是
T37n1764_p0897b01║我吉。佛正乖邪名「我不平」，破邪同正名「令汝
T37n1764_p0897b02║平」，是佛化善名為「我吉」。二「將我不平破汝不
T37n1764_p0897b03║平令汝得平，即是我平」。邪正相翻，故我與汝
T37n1764_p0897b04║俱名不平。以正破邪名我不平。破汝不平使
T37n1764_p0897b05║彼同正名令汝平。佛正同彼名為我平。「何以」
T37n1764_p0897b06║下釋。八先尼重復說我為平，如來對破。句
T37n1764_p0897b07║別有三：一就五趣當受徵破，先取其言、後約
T37n1764_p0897b08║徵責；二就父母生子以破，先取其言、後約破
T37n1764_p0897b09║之；三重就五趣求離以破。自下第三破我
T37n1764_p0897b10║作者。文別有二：一佛難先尼，先尼救義，如來
T37n1764_p0897b11║對破；二先尼難佛，如來釋通。前中有四：一難
T37n1764_p0897b12║破我作。二「汝意若謂身作」已下，難破先尼身
T37n1764_p0897b13║作我受。三「若言不是身作」已下，破無作受。四
T37n1764_p0897b14║「先尼言我有二」下，難破先尼我知我脫。初中
T37n1764_p0897b15║先牒，總非「不然」。「何以故」下廣顯其非，有七復
T37n1764_p0897b16║次：一以造作苦事難破。「我是默法，何由作苦」，
T37n1764_p0897b17║初先正破；「若言是苦非我作」下，遮苦無因。二
T37n1764_p0897b18║「眾生苦樂實從緣」下，舉苦樂等不定難破。三
T37n1764_p0897b19║「汝說」已下，舉其十時變異難破。四「亦有盛」下，
T37n1764_p0897b20║舉共盛衰不定難破。五「云何一人有利鈍」下，
T37n1764_p0897b21║舉其利鈍不定難破。一人身中信等五根利
T37n1764_p0897b22║鈍不定，明知無我。六「云何說」下，以其口說無
T37n1764_p0897b23║我難破。七「汝意若謂離眼見」下，約見難破。於
T37n1764_p0897b24║中有三：一破我能見。初牒直非，「何以」下釋。「若
T37n1764_p0897b25║離眼已別有我見，何須此眼」，餘根亦爾。二破
T37n1764_p0897b26║因眼見。「汝意若謂我雖能見，要因於眼，是亦
T37n1764_p0897b27║不然」牒以總非。「何以」下釋，舉喻類顯。「如須曼
T37n1764_p0897b28║那能燒大村」舉其喻事。須曼人名。「云何能燒？
T37n1764_p0897b29║因火能燒」定其喻相。下約顯法，「見亦如是」。雖
T37n1764_p0897c01║言我見，見實是眼。三因先尼立喻救義，隨之
T37n1764_p0897c02║轉破。句別有四：一辨喻異法難破我作。喻中
T37n1764_p0897c03║人鎌各別有體，故人執鎌能有所作；根外無
T37n1764_p0897c04║我，云何說言我因根作。二就手有無難破我
T37n1764_p0897c05║作。先定有無，下就設難。若我有手，何不自執？
T37n1764_p0897c06║若我無手，不能執鎌，云何我作？三辨刈是鎌
T37n1764_p0897c07║難破我作。若我能刈，何故因鎌？四明人鎌作
T37n1764_p0897c08║業各別難破我作。先辨人業，次辨鎌業，下約
T37n1764_p0897c09║顯法。「眾生見法亦復如是」總約顯法。「眼能見」
T37n1764_p0897c10║下別約顯法，眼如鎌也。「若從緣」下，舉理結呵。
T37n1764_p0897c11║此初段竟。自下第二難破身作我能受義。
T37n1764_p0897c12║先牒直非，「何以」下釋。自下第三，「若言不是
T37n1764_p0897c13║身作」已下破無作受，先舉、後破。兩義破之。「何
T37n1764_p0897c14║緣求脫」是一破也，「得解脫已更生身惱」是二
T37n1764_p0897c15║破也。自下第四難破我知我得解脫。於中
T37n1764_p0897c16║先尼先立二我以救前義。由佛前言若身不
T37n1764_p0897c17║作我非因受，何故求脫得解脫己身惱更生。
T37n1764_p0897c18║故今救之。我有二種，知與無知，無知得身、知
T37n1764_p0897c19║我得脫，更無因緣。知我脫中，初明知我能離
T37n1764_p0897c20║於身；「如坏瓶」下能離煩惱，先喻、後合。下佛破
T37n1764_p0897c21║之。先破我知，「智能知耶？我能知乎」進退兩定。
T37n1764_p0897c22║下就難破，「若智能知何故言我」，存智破我。「若
T37n1764_p0897c23║我知者何故求智」存我破智。「汝意若」下，破我
T37n1764_p0897c24║因智而能得知。先舉其見，「同華喻壞」指同前
T37n1764_p0897c25║破。前者破我因眼能見，如須曼那能燒大村，
T37n1764_p0897c26║燒實是火。此亦同彼，雖言我知，實是智知。下
T37n1764_p0897c27║約喻顯，「譬如刺樹，刺自能刺，不得說言樹執
T37n1764_p0897c28║刺刺。智亦如是，智自能知，云何說言我執智
T37n1764_p0897c29║知」。下破我脫，「汝我得脫」舉前所立。「無知我得？
T37n1764_p0898a01║知我得耶」進退定之。「若無知得，猶具煩惱」破
T37n1764_p0898a02║無知得。無知之我性是癡騃，得脫猶癡，名具
T37n1764_p0898a03║煩惱。「若知得」下破知得脫，於中先就有根破
T37n1764_p0898a04║之。「若知得脫，得解脫已應具五根」是一破也。
T37n1764_p0898a05║「何以」下釋，「離根之外無別知故」。「若具諸根，云
T37n1764_p0898a06║何復名得解脫耶」是二破也。下復就其無根
T37n1764_p0898a07║以破，「若言我淨，離於五根，云何說言遍五道
T37n1764_p0898a08║有」破我離根。五道之身五根為體，既無五根，
T37n1764_p0898a09║云何言遍？「以何緣」下破我清淨，於中三句：一
T37n1764_p0898a10║以我淨責須修善：二「譬如」下，以我清淨，責須
T37n1764_p0898a11║斷結，先喻、後合：三「汝意若謂不從緣」下，遮脫
T37n1764_p0898a12║無因。先尼被徵，喜立無因，故須遮破。上來
T37n1764_p0898a13║第一先尼救義，如來難破。自下第二先尼難
T37n1764_p0898a14║佛，如來釋通。於中有五：一難如來若無我者
T37n1764_p0898a15║誰能憶念。下佛反破，「若有我者，何緣復忘」，是
T37n1764_p0898a16║一破也。「何因緣故念於惡」等，是二破也。二難
T37n1764_p0898a17║如來若無我者誰見誰聞。下佛為解，於中初
T37n1764_p0898a18║明和合見聞，「如蘇麵」下和合說我。前中，初法、
T37n1764_p0898a19║次喻、後合。「如是眼識不在眼」下，明和無性。「若
T37n1764_p0898a20║是因緣和合生」下，呵說有我。「是故我」下，結識虛
T37n1764_p0898a21║幻。是識緣和無自性故，我說如幻。「云何」下釋。
T37n1764_p0898a22║下明和合說我之中，先喻、後合。三先尼問佛
T37n1764_p0898a23║「若無我者，云何說言我見聞」等。下佛先破，「若
T37n1764_p0898a24║我見聞，何緣復言汝所作罪我不見聞」。下為
T37n1764_p0898a25║辨釋，雖無定實假名言我，先喻、後合。四先尼
T37n1764_p0898a26║問佛，「若無我者，誰出聲言我作受」等。下佛為
T37n1764_p0898a27║解，初法、次喻、後合可知。五先尼問佛，「無我我
T37n1764_p0898a28║所，何緣復說常樂我淨」。下佛為解，初明不說
T37n1764_p0898a29║根塵及識為常樂等；下明滅此方得名為常
T37n1764_p0898b01║樂我淨，先辨、後結。上來第二執邪問佛，如
T37n1764_p0898b02║來對破。自下第三請佛正義，如來為解。於中
T37n1764_p0898b03║還三：一請佛義，如來為說。有兩問答：前一問
T37n1764_p0898b04║答呵捨慢高，後一問答正為解義。二彼彰已
T37n1764_p0898b05║解，如來反試。三彼申己解。「色非自」者，色法虛
T37n1764_p0898b06║幻無自性也。言「非他」者，無神我性。「非眾生」者，
T37n1764_p0898b07║無陰所成眾生體也。餘亦如是。四彼求出
T37n1764_p0898b08║家，佛命善來，即獲道果。第四人中文亦有
T37n1764_p0898b09║四：一舉問人。二執邪問佛，如來對破。三請佛
T37n1764_p0898b10║正義，如來為說。四求出家，如來聽許。第二
T37n1764_p0898b11║段中文別有二：一問如來身命一異，如來不
T37n1764_p0898b12║答。欲令立義隨而對破，故默不答。二迦葉自
T37n1764_p0898b13║立身命定異，如來對破。有五問答：一立異義，
T37n1764_p0898b14║如來翻破，明身與命皆從因緣，不得定異。二
T37n1764_p0898b15║舉世事證不從緣，如來反問。三彼出其事，如
T37n1764_p0898b16║來翻答亦從因緣。四問佛緣相，如來為辨。五
T37n1764_p0898b17║就法徵問，「有人捨身，未得後身，誰為因緣」。如
T37n1764_p0898b18║來為釋，先出其緣、次辨一異。「有因緣故，身
T37n1764_p0898b19║即是命、命即身」者，現陰相續名之為命，此命
T37n1764_p0898b20║即身。「有因緣故身命異」者，捨現陰身趣向後
T37n1764_p0898b21║世，中間相續不斷命命。此命異於現陰之身，
T37n1764_p0898b22║名之為異。亦可非色非心命根。通亦是其五
T37n1764_p0898b23║陰身攝，名之為即。於中別分色心與彼命根
T37n1764_p0898b24║別體說之為異。此即與異同藉緣生，故曰有
T37n1764_p0898b25║緣。「不應」已下，呵說定異。自下第三請佛正
T37n1764_p0898b26║義，如來為說。於中亦三：一請佛義，如來為
T37n1764_p0898b27║解。二彰己解，如來反試。三彼申己解。第四
T37n1764_p0898b28║段中，初求出家，次佛聽許。陳如後度，彼獲
T37n1764_p0898b29║聖果。次下兩人邊見外道，同皆建立十四
T37n1764_p0898c01║難義。就富那中，文四如上。初舉問人。二執
T37n1764_p0898c02║邪問佛，如來對破。有兩問答：一舉外道十四
T37n1764_p0898c03║難經問佛說不，佛答不說。常無常等妨入聖
T37n1764_p0898c04║道名之為難，又乖正法亦名為難。難別不同，
T37n1764_p0898c05║宣說十四。常無常論有其四種：有人宣說神
T37n1764_p0898c06║及世間定常為一，無常為二，亦常無常以為
T37n1764_p0898c07║第三，非常非無常以為第四。邊無邊論亦有
T37n1764_p0898c08║四種：有人宣說神及世間有邊為一，無邊
T37n1764_p0898c09║為二，亦邊無邊以為第三，非邊非無邊以為
T37n1764_p0898c10║第四。如不如等亦有四句：如來滅後如去為
T37n1764_p0898c11║一，如從前來去向後世故名如去；不如第二，
T37n1764_p0898c12║有人宣說身死永滅不如前來向後世去名不
T37n1764_p0898c13║如去；亦如不如以為第三，有人宣說身與神
T37n1764_p0898c14║異，身死神在，如從前來向後世去名亦如去，
T37n1764_p0898c15║身即永滅不如前來向後世去名不如去；非如
T37n1764_p0898c16║不如以為第四，有人宣說神如虛空，不可說去
T37n1764_p0898c17║及以不去，名非如去非不如去。此為十二。有
T37n1764_p0898c18║人宣說身命定一、有說定異，通前十四。此之
T37n1764_p0898c19║十四，龍樹廣釋，別章具論。富那下復重問如
T37n1764_p0898c20║來，「見何罪過不作是說」。如來為辨，若作是說
T37n1764_p0898c21║心有取執名為見取，取執所緣名為「見處」，見
T37n1764_p0898c22║能集起未來苦果名為「見行」，造作邪行名為「見
T37n1764_p0898c23║業」，堅執所緣名為「見著」，為見繫縛常在三有
T37n1764_p0898c24║名為「見縛」，因見生苦名為「見苦」，取非為是名
T37n1764_p0898c25║為「見取」，由見便有三塗可怖名為「見怖」，為見
T37n1764_p0898c26║燒燃名為「見熱」，纏心不離名為「見纏」。「凡夫人」
T37n1764_p0898c27║下，明由前見多受苦惱。「我見是」下，結已不說。
T37n1764_p0898c28║此第二竟。三請佛正義，如來為說。於中有
T37n1764_p0898c29║二：一請佛義，如來為說。二「請說」已下，領解讚
T37n1764_p0899a01║嘆。前中有三：一問如來何見何著何所宣說，
T37n1764_p0899a02║佛答無著但有見說。「夫見著者名生死」等，明
T37n1764_p0899a03║無著也。「名為見」等，明有見說。二重問佛「何見
T37n1764_p0899a04║何說」，佛答能見能說四諦。於中初明所見所
T37n1764_p0899a05║說；「故能遠」下，明由正見能有所離；「是故我」下，
T37n1764_p0899a06║明由正見能有所得，具淨梵行得出世因獲
T37n1764_p0899a07║得出果。三問如來「何緣得身非東西」等，下佛
T37n1764_p0899a08║為辨。先共可定，「我今問汝，隨汝意答」。下正辨
T37n1764_p0899a09║之，句別有五：一問汝前燃火知不，彼答言知。
T37n1764_p0899a10║二問火滅汝知滅不，彼答言知。三問彼火燃
T37n1764_p0899a11║從何來、滅何所至，彼具答之。四問火滅至何
T37n1764_p0899a12║方所，彼具答之。五取其所答用顯已身。領
T37n1764_p0899a13║解嘆中，初請說喻，如來次聽，下正說喻約之
T37n1764_p0899a14║顯法。「村」者喻於二十五有。「林」喻眾聖。「一樹」喻
T37n1764_p0899a15║佛。起行久遠名「先林生」。「林主」喻於《大涅槃經》。
T37n1764_p0899a16║宣說益人名「灌以水」。稱機巧益名「隨時修」。障
T37n1764_p0899a17║根腐敗名「樹陳朽」。妄染斯除名「皮膚落」。實德
T37n1764_p0899a18║明顯名「唯貞在」。顯法可知。此第三竟。四求
T37n1764_p0899a19║出家，佛命善來，彼證聖果。第六人中文亦有
T37n1764_p0899a20║四：一舉問人。二舉邪問佛，如來為辨。淨與富
T37n1764_p0899a21║那同皆建立十四難義，佛前已對富那破竟，
T37n1764_p0899a22║淨今此處不敢更立，直問世人取捨所由。如
T37n1764_p0899a23║來為解。初問「眾生不知何法見世常」等，佛答
T37n1764_p0899a24║不知色陰至識。後問「眾生知何法故不見常」
T37n1764_p0899a25║等，佛答知色乃至於識。三請佛正義，如來為
T37n1764_p0899a26║說。於中亦三，類上可知。四求出家，如來聽許。
T37n1764_p0899a27║對下四人辨明道法。對彼犢子，明其有道及
T37n1764_p0899a28║有得者。對彼納衣，明道緣生非是自然。對彼
T37n1764_p0899a29║弘廣，明修者得不修不得。對彼須跋，明調心
T37n1764_p0899b01║是道非是苦身，聖慧是道非世八禪。對犢
T37n1764_p0899b02║子中文別有三：一舉問人。二問佛義，如來為
T37n1764_p0899b03║辨。三求出家，如來聽許。第二段中文別有三：
T37n1764_p0899b04║一彰己欲問，佛默不答。良以犢子數來見佛，
T37n1764_p0899b05║情喜賒慢不堪受法，佛為嚴勵故默不答。二
T37n1764_p0899b06║犢子重請，如來聽問。言「我與汝共為親友義
T37n1764_p0899b07║無二」者，通情無別故言無二。三犢子正請，如
T37n1764_p0899b08║來為說。於中復三：一問其法，如來為說。二問
T37n1764_p0899b09║其人，如來為辨。三領解讚嘆。前問法中，先問
T37n1764_p0899b10║善法，如來為辨；次問惡法，如來為辨；後雙問
T37n1764_p0899b11║之，如來為辨。「我能廣說，簡略說之」示說分齊。
T37n1764_p0899b12║下正說之，於中先說三善三惡，次為宣說十
T37n1764_p0899b13║善十惡，「我今」已下雙結前二。「若我」已下結明
T37n1764_p0899b14║知益。就問人中，初就羅漢問有得不，佛答無
T37n1764_p0899b15║量。次就那含問有得不，佛答無量。「斷五下結」，
T37n1764_p0899b16║如上具辨。後就須陀及斯陀含問有得不，佛
T37n1764_p0899b17║答無量。三領解讚嘆，文顯可知。此第二竟。
T37n1764_p0899b18║自下第三彼求出家，如來聽許。句別有六：一
T37n1764_p0899b19║問如來外道出家幾月試之，佛答四月，不必
T37n1764_p0899b20║一種。二求出家，佛勅令度。三陳如度之，彼悟
T37n1764_p0899b21║初果。四重請佛法，如來為說。五彼修得果，辭
T37n1764_p0899b22║佛取滅，比丘為通。六佛勅供養，比丘往供。
T37n1764_p0899b23║第八人中文亦有四：一舉問人。二執邪難佛，
T37n1764_p0899b24║如來對破。三請正義，如來為說。四求出家，如
T37n1764_p0899b25║來聽許。第二段中，納衣初先建立自性，後佛
T37n1764_p0899b26║對破。前中准破應有十句，文但有九；第六少
T37n1764_p0899b27║一，五根性納見聞覺知證法自性，文中雖少
T37n1764_p0899b28║准破必有。其第一句難破身因成法自性。「如
T37n1764_p0899b29║瞿曇說作善不善得身亦然」舉以總非。「何以
T37n1764_p0899c01║故」下別難顯非。「如瞿曇說因能獲身」重舉佛
T37n1764_p0899c02║說。「若因惱得，身為在先，煩惱在先」進退徵定。
T37n1764_p0899c03║次就設難，「若煩惱先，誰之所作。若身在先，云
T37n1764_p0899c04║何說言因惱得身」。下結顯非，「若煩惱先是亦
T37n1764_p0899c05║不可」結非初句。「若身在先是亦不可」結非後
T37n1764_p0899c06║句。「先後一時義俱不可」雙非兩關并破一時。
T37n1764_p0899c07║「是故我」下，結成自性。二就五大建立自性類
T37n1764_p0899c08║一切法。於中先明五大自性非因緣有，下將
T37n1764_p0899c09║類法。「若有一法非因緣有，一切亦應非因緣
T37n1764_p0899c10║有」以大類法。「若有一法從於因緣，何因五大
T37n1764_p0899c11║不從因緣」以法類大。三「眾生善身及不善」下，
T37n1764_p0899c12║明得解脫自性非因。初先正辨，「是故」下結。此
T37n1764_p0899c13║之一句正違道法，如來對破，明道緣生非是
T37n1764_p0899c14║自然。宜審記知。四「有定用」下，明一切法用處
T37n1764_p0899c15║各定，證有自性，先就外論、後類眾生。五「一切
T37n1764_p0899c16║眾生性各異」下，明諸眾生稟性各異，證有自
T37n1764_p0899c17║性。於中初法、次喻、後合。第六番中所少一句，
T37n1764_p0899c18║明其五根性能見聞乃至覺觸，明法自性。文
T37n1764_p0899c19║雖不說，准答定有。七「如說貪」下，難破如來五
T37n1764_p0899c20║塵生結，成法自性。先牒直非，「何以」下釋。釋中
T37n1764_p0899c21║五句：一明眾生睡時離塵亦生貪等，明非塵
T37n1764_p0899c22║生。二舉胎中亦生貪等，明非塵生。三明眾生
T37n1764_p0899c23║初出胎時未能分別亦生貪等，明非塵生。四
T37n1764_p0899c24║明仙聖在無塵處亦生貪等，明非塵生。五明
T37n1764_p0899c25║眾生有因五塵生不貪等，明非塵生。此第七
T37n1764_p0899c26║番。八「見世人根不具」下，以諸眾生依正不等，
T37n1764_p0899c27║證成自性非因緣義。九以小兒啼喜不定，證
T37n1764_p0899c28║法自性。第十以其虛空之有、兔角之無不從
T37n1764_p0899c29║緣生，證法自性。於中先舉、次列、後辨，「是故」下
T37n1764_p0900a01║結。下佛對破，其文不次。先破第二五大類
T37n1764_p0900a02║法，次破第四第五第三第十第一，重破第二，
T37n1764_p0900a03║下復破彼第六第七第八第九。以何義故先
T37n1764_p0900a04║破第二五大類法？五大正是外道所立，是以
T37n1764_p0900a05║先破。文中初先牒以總非，「何以故」下別徵顯
T37n1764_p0900a06║非。是中但破五大類法，未破五大。「汝大是常，
T37n1764_p0900a07║何緣一切不悉是常」，准大徵法，難破納衣以大
T37n1764_p0900a08║類法。「世物無常，是五大性何因緣故不是無
T37n1764_p0900a09║常」，准法徵大，難破納衣以法類大。「若五大常，
T37n1764_p0900a10║世間之物亦應是常」，類責納衣以大自性類法
T37n1764_p0900a11║自性。「是故汝」下，約類結非。是五大常，世間之
T37n1764_p0900a12║物不是常故，汝說五大有其自性令一切法
T37n1764_p0900a13║皆有自性，無有是處。次破第四用定證性。先
T37n1764_p0900a14║牒直非，「何以」下釋。「從因得名，從因得義」，略釋
T37n1764_p0900a15║顯非。「云何」下廣，「是故」下結。次破第五，「汝言如
T37n1764_p0900a16║龜性入水」等，舉以總非。「何以故」下，破以顯非。
T37n1764_p0900a17║次破第三善不善身得脫非因。「汝言自性不
T37n1764_p0900a18║須教習，是義不然」，舉以總非。「何以」下釋。釋中
T37n1764_p0900a19║三句：一即事以驗。「今見有教，緣教增長，是故
T37n1764_p0900a20║當知解脫非性」。二以外道殺羊祠祀而求淨
T37n1764_p0900a21║身，明脫非性。三以三語證脫非無，先舉、次列、
T37n1764_p0900a22║下就徵責。「若脫自性不從作生，何故世中有
T37n1764_p0900a23║是三語：欲作、作時及說作已」。次破第十，以空
T37n1764_p0900a24║兔角不從因緣，類法有性。「若言諸法有自性
T37n1764_p0900a25║者」舉其所立。「當知諸法各有定性」縱以審定。
T37n1764_p0900a26║下對破之，「若有定性，甘蔗一物何緣作漿作
T37n1764_p0900a27║石蜜」等，是一破也。「若有定性，聖人何故飲甘
T37n1764_p0900a28║蔗」等，是二破也。「汝說有性，云何說喻」，是三破
T37n1764_p0900a29║也。次破第一，先非難詞、後為正解。前非難中，
T37n1764_p0900b01║「汝言身先煩惱先者，是義不然」牒以總非。「何
T37n1764_p0900b02║故」下釋。「若我當說身在先者，汝可難言：汝亦
T37n1764_p0900b03║同我」，反舉己說呵其難詞。「身不在先，何因緣故
T37n1764_p0900b04║而作是難」，順舉己說非其難詞。是義云何？若
T37n1764_p0900b05║我曾說身在先生，汝今納衣可得難言：瞿曇
T37n1764_p0900b06║汝亦同我身先無因，應是自性。我說是身不在
T37n1764_p0900b07║先生，何因緣故而作是難，言身無因令是自
T37n1764_p0900b08║性。下為正解。於中有二：一身望無明同時
T37n1764_p0900b09║相依，如夢中身依於睡心。二身望四住前後
T37n1764_p0900b10║相依，先依無明起四住地，依四住地集起身
T37n1764_p0900b11║報。問曰：無明依何而生？依真識生。真識依何？
T37n1764_p0900b12║真法常住猶如虛空，更無所依。文中先明同時
T37n1764_p0900b13║相依。「一切眾生身及煩惱俱無先後，一時有」者，
T37n1764_p0900b14║與無明地一時有也。問曰：前說依無明地起於
T37n1764_p0900b15║四住，依四住地方始有身，云何一時？釋言：無
T37n1764_p0900b16║明始終常有，身起之時必依無明，故說一時，
T37n1764_p0900b17║如夢中身必依睡心。「雖一時有，因惱有身，終不
T37n1764_p0900b18║因身而有煩惱」，分定本末。「汝意若」下遮防異
T37n1764_p0900b19║難，先舉難詞，直非不然。「何以」下釋，類以顯之。
T37n1764_p0900b20║「如炷與明雖復一時，明要依炷，非炷依明」，彼亦
T37n1764_p0900b21║同爾。下次明其前後相依，「汝意若謂身不在
T37n1764_p0900b22║先知無因者，是義不然」總非無見。此言略少，
T37n1764_p0900b23║若具應言汝意若謂身不在先，有因緣故知無
T37n1764_p0900b24║因者，是義不然。「何以」下釋。釋中三句：一遮說
T37n1764_p0900b25║無因。「若以身先，無因緣故名為無者，汝不應
T37n1764_p0900b26║說」正遮說無，「一切有因」舉理顯非。二教說有
T37n1764_p0900b27║因。「若言不見身先因緣故不說者，今見瓶等
T37n1764_p0900b28║從因緣生何故不說」正教說因。「如瓶」已下，舉
T37n1764_p0900b29║麁類細，成須說因。三「若見」下，總結諸法從緣
T37n1764_p0900c01║無性。瓶因所見、身因不見，一切從因，無有自
T37n1764_p0900c02║性。自下重破第二句中五大自性。何故須重？
T37n1764_p0900c03║前雖破其五大類法，未破大體，故重破之。於
T37n1764_p0900c04║中有三：一約五大破法自性。「若言一切悉有
T37n1764_p0900c05║自性無因緣者」舉其所立。「汝何因緣說於五
T37n1764_p0900c06║大」責說有因。「是五大性即是因緣」辨因破性。
T37n1764_p0900c07║二呵以五大類法自性。「五大因緣雖復如是，
T37n1764_p0900c08║不應說法皆同五大」當相正呵。外道宣說五
T37n1764_p0900c09║大自性因緣悉無，佛今權縱，是以說言五大
T37n1764_p0900c10║因緣雖復如是悉無所有，亦不應說一切諸
T37n1764_p0900c11║法皆同五大因緣悉無。「如世人」下，舉事類責。
T37n1764_p0900c12║汝將五大類一切法皆有自性，「與世人說出
T37n1764_p0900c13║家之人持戒精進，旃陀羅等亦應精進持戒」相
T37n1764_p0900c14║似。三正破五大。「汝說五大有定堅性，我觀是
T37n1764_p0900c15║性轉故不定」舉以總破。「有定堅性」，就始為言。
T37n1764_p0900c16║若具，應言有定堅濕煖動等性。下別破之，先
T37n1764_p0900c17║破地大。「蘇蠟胡膠於汝法中名之為地」舉其
T37n1764_p0900c18║所立。「是地不定或同水」等，以轉破之。次破火
T37n1764_p0900c19║大。「白蠟錫等於汝法中名之為火」舉其所立，
T37n1764_p0900c20║下破可知。下破風水。「水性名流」辨定水相。「若
T37n1764_p0900c21║水凍時不名為地，故名水者」定其所立。「何因
T37n1764_p0900c22║緣故波動之時不名為風」舉風決破。「若動不
T37n1764_p0900c23║名風」舉風徵定。「凍時亦應不名為水」舉水決
T37n1764_p0900c24║破。是義云何？水性名流，與寒冷合便成凍結。
T37n1764_p0900c25║風性飄動，與水和合便成波浪，兩義相似。今
T37n1764_p0900c26║就徵責，水性名流，若水凍時不從冷緣說之
T37n1764_p0900c27║為地，仍就本性說為水者，風與水合成波之
T37n1764_p0900c28║時，應從本性說之為風，何因緣故波動之時
T37n1764_p0900c29║不名為風乃名為水？若波動時不就本性說
T37n1764_p0901a01║之為風，乃從水緣說為水者，凍時亦應不就
T37n1764_p0901a02║本性說之為水，應從冷緣說之為地。下以此
T37n1764_p0901a03║二類顯諸法。若水從緣可變為地，風從因緣
T37n1764_p0901a04║可為水者，諸法皆爾，何得說言一切諸法不
T37n1764_p0901a05║從因緣？下次破前第六所少五根性能見聞
T37n1764_p0901a06║覺知。先牒直非，「何以故」下破以顯非。「自性不
T37n1764_p0901a07║轉」立其道理，「若言」下破，「是故」下結。第七「汝言
T37n1764_p0901a08║非因五塵生貪解脫，是義不然」牒以總非，「何
T37n1764_p0901a09║以」下釋。釋意如何？彰彼五塵雖不作因生貪
T37n1764_p0901a10║解脫，非不作緣。文中初言「生貪解脫雖不因
T37n1764_p0901a11║塵」簡緣異因。「惡覺觀」等，簡因異緣。因生外增，
T37n1764_p0901a12║雙辨二能。「是故」已下結呵難詞。次破第八依
T37n1764_p0901a13║正不等證法自性。先舉直非，「何以故」下釋以
T37n1764_p0901a14║顯非。於中先釋、次破、後結。釋中，「眾生從業有
T37n1764_p0901a15║報」對難總釋。「有三」下別，先舉、次列。下就辨釋，
T37n1764_p0901a16║「貪富諸根是業各異」，故根具者不必有財，財
T37n1764_p0901a17║寶豐者不必具根。破結可知。次破第九小兒
T37n1764_p0901a18║啼喜證法自性。先牒直非，「何以」下破，「是故」下
T37n1764_p0901a19║結。此第二竟。自下第三請佛正義，如來為
T37n1764_p0901a20║說。文亦有三：一請佛義，如來為解。有三問答，
T37n1764_p0901a21║文顯可知。二彼彰已解，如來反試。三彼申已
T37n1764_p0901a22║解，如來讚嘆。第四段中彼求出家，佛命善
T37n1764_p0901a23║來，即獲道果。第九人中文別有三：一舉問
T37n1764_p0901a24║人；二問佛義，如來為說；三聞法發心。第二段
T37n1764_p0901a25║中文別有四：一問如來心中所念，佛為辨之。
T37n1764_p0901a26║二彼聞怪問，如來為解。三問八聖能令眾生
T37n1764_p0901a27║得盡滅不，如來不答。四問默意，陳如為釋。「若
T37n1764_p0901a28║有問世有邊無邊，如來不答」類顯默意。「八聖
T37n1764_p0901a29║是直、涅槃常」下，當問正解。「若修便得、不修不
T37n1764_p0901b01║得」，為是如來不得定答。於中初法，次以喻顯。
T37n1764_p0901b02║「城」喻涅槃。涅槃絕漏名「無孔竅」。「門」喻八正。「守
T37n1764_p0901b03║者」喻佛。佛具明解名「聰有智」，善達物機名「善
T37n1764_p0901b04║分別」。有機教入名之為「放」，無機未教說之為
T37n1764_p0901b05║「遮」。所知眾生進退難定，故言「不知出入多少」。
T37n1764_p0901b06║定知入者斯由八正，故言「知入皆由此門」。下
T37n1764_p0901b07║合可知。第三聞法發心之中，弘廣初先聞
T37n1764_p0901b08║法讚嘆發菩提心，自身欲作守門之者；陳如
T37n1764_p0901b09║次嘆；下佛呵之。第十人中文別有五：一佛
T37n1764_p0901b10║問陳如阿難所在，陳如具答。二文殊問佛顧
T37n1764_p0901b11║命之意，如來為釋。三令文殊往救阿難。四阿
T37n1764_p0901b12║難至，令命須跋。五須跋至，佛破顯法。就初
T37n1764_p0901b13║段中，如來先問。何故問者？備有三意：一欲以
T37n1764_p0901b14║法付囑令傳，二欲使之呼命須跋，三欲因問
T37n1764_p0901b15║知魔惑亂，說呪降伏以通正法。陳如答中，「在
T37n1764_p0901b16║娑羅外十二由旬」彰其所在。「為六萬」下，明不
T37n1764_p0901b17║來所由。於中初總，「是諸魔」下別以顯之。別中，
T37n1764_p0901b18║初明魔惑阿難。何故如是？阿難是其傳法藏
T37n1764_p0901b19║人，恐佛付法令傳末代，所以亂之。於中，初先
T37n1764_p0901b20║化身為佛、次口說法、後身現通。下明阿難為
T37n1764_p0901b21║魔惑亂，不得赴集。阿難何故現為魔嬈？欲使
T37n1764_p0901b22║如來說呪降伏，以通法故。「阿難作念：如來神
T37n1764_p0901b23║變昔未見」等，為魔身亂。「諸佛所說各不同」等，
T37n1764_p0901b24║為魔口惑。下明阿難受苦無救，所以不定。
T37n1764_p0901b25║第二段中，文殊先問。「無量菩薩皆能持法，何
T37n1764_p0901b26║須顧問阿難所在」。佛答有三：一明阿難德過
T37n1764_p0901b27║眾聖，故佛偏問；二明不付菩薩所由；三明偏
T37n1764_p0901b28║付阿難所以。前中復三：一明阿難未侍佛前
T37n1764_p0901b29║先備三願、二明阿難侍佛已來具八不思、三
T37n1764_p0901c01║明阿難有持經八德故佛問之。初中有三：一
T37n1764_p0901c02║佛自彰已昔於僧中求索侍人，五百羅漢皆
T37n1764_p0901c03║求侍佛，如來不受；二目連觀佛心在阿難，共
T37n1764_p0901c04║往令作，阿難不從；三目連以佛心念告勸，彼
T37n1764_p0901c05║方侍佛。於中四對：一目連總告汝今未知，阿
T37n1764_p0901c06║難請說；二目連為說，彼求三願；三目連為請，
T37n1764_p0901c07║如來聽許；四目連反報，彼方侍佛。道此語者，
T37n1764_p0901c08║為明阿難智過諸聖。此初段竟。第二可知。第
T37n1764_p0901c09║三持經八德之中，初舉、次列、後明阿難同餘
T37n1764_p0901c10║佛持，下總結之。此初段竟。第二不付菩薩
T37n1764_p0901c11║可知。第三明付阿難之中，初明阿難隨聞具
T37n1764_p0901c12║持，故佛顧問欲令持經。次明阿難所未聞者
T37n1764_p0901c13║弘廣流布，深證之法阿難未聞菩薩能流，一
T37n1764_p0901c14║切菩薩智德寬大斯名弘廣。亦可名前弘廣
T37n1764_p0901c15║梵志以為弘廣，彼大菩薩故能流通。下明阿
T37n1764_p0901c16║難所聞之者自能宣布。自下第三佛令文殊
T37n1764_p0901c17║往求阿難。於中五句：一示其所在、二教往救、
T37n1764_p0901c18║三文殊往救、四魔放阿難、五阿難被放尋與
T37n1764_p0901c19║文殊共來見佛。第二段中曲有七句：一教宣
T37n1764_p0901c20║呪儀。「汝可往彼發大聲言：諸魔諦聽！如來今
T37n1764_p0901c21║說大陀羅尼」。二「天龍」下，舉多人同敬，顯呪殊
T37n1764_p0901c22║勝。三「十恒沙」下，舉多佛共說，顯呪要勝。四「能
T37n1764_p0901c23║轉」下，辨呪功能。五「若受」下，明行呪儀。六「當知」
T37n1764_p0901c24║下，明行有益。七宣呪詞。餘皆可知。自下第
T37n1764_p0901c25║四明阿難至，令呼須跋。於中三句：一佛教往
T37n1764_p0901c26║呼、二阿難往、三須跋來。初中，先舉所喚之人，
T37n1764_p0901c27║次教呼詞，後明阿難往呼必得。「何以」下釋。後
T37n1764_p0901c28║二可知。自下第五明須跋至，佛破顯法。於
T37n1764_p0901c29║中有三：一執邪問佛，如來對破；二「云何能斷
T37n1764_p0902a01║一切有」下，請佛正義，如來為說；三因佛為說，
T37n1764_p0902a02║多人獲益。初中有二：一須跋欲問，如來聽許；
T37n1764_p0902a03║二「有沙門」下，須跋正問，如來對破。於中有二：
T37n1764_p0902a04║一舉他所說請問如來，如來對破。二「世尊！我已
T37n1764_p0902a05║先調心」下，舉自所得請問如來，如來對破。前
T37n1764_p0902a06║即破其苦行為因，後即破其非想為果。前
T37n1764_p0902a07║中，須跋先舉他說請問如來，良以此非須跋
T37n1764_p0902a08║自計，是故說言「有沙門等作如是言：眾生苦
T37n1764_p0902a09║樂皆隨本業，受苦能壞。是義云何」。佛破有二：
T37n1764_p0902a10║一就他人自見以破；二「我實不知從師」已下，
T37n1764_p0902a11║就彼他人推師以破。前中有二：一破邪歸正，
T37n1764_p0902a12║二「我佛法中有過業」下辨正異邪。後中亦二，
T37n1764_p0902a13║至時當辨。就初破邪歸正之中，文有四番：一
T37n1764_p0902a14║對前問。「若沙門等有作是說，我為憐愍當往
T37n1764_p0902a15║問之：仁者實作如是說不」。二「彼若見答：實作是
T37n1764_p0902a16║說。我復窮之仁者見不」。先舉答辭，「我如是說」
T37n1764_p0902a17║是總答也。「何以」下釋。釋中四番：一見眾生行
T37n1764_p0902a18║惡饒財、身得自在，修善貧窮不得自在。二見
T37n1764_p0902a19║有人多役功力求財不得，有人不求自然得
T37n1764_p0902a20║之。三見不殺反更中夭，喜殺保壽。四見修淨
T37n1764_p0902a21║行有得解脫、有不得者。「是故」下結。是前諸義，
T37n1764_p0902a22║故我宣說苦樂由本，不由現在。下明如來窮
T37n1764_p0902a23║誥之言。五句窮之，文顯可知。此第二番。三彼
T37n1764_p0902a24║若見答「我實不知。我復引喻而為呵責」。責相
T37n1764_p0902a25║云何？如人被箭，醫師為拔。雖經多年，憶之了
T37n1764_p0902a26║了終不忘失。若使苦行實能為汝破壞往業，
T37n1764_p0902a27║如醫拔箭，汝應常憶，何緣不知？汝既不知，云
T37n1764_p0902a28║何說言現在苦行能壞過業？四彼人若引我
T37n1764_p0902a29║之所說證知過業，我復語之此是比知不名
T37n1764_p0902b01║真知。文中先舉彼人所引，「瞿曇汝今亦有過
T37n1764_p0902b02║業，何獨責我過去業」者，總舉佛說，證有過業。
T37n1764_p0902b03║「瞿曇經中亦說」已下，別舉佛說，證有過業。又
T37n1764_p0902b04║復舉此，為欲彰已見果知因，非是不知。下佛
T37n1764_p0902b05║責之，「如是知者名為比知，不名真知。我佛法
T37n1764_p0902b06║中從因知果、從果知因」顯比知相。既無真知，
T37n1764_p0902b07║何得定說專由過業。上來四番合為第一破
T37n1764_p0902b08║邪歸正。自下第二辨正異邪，三番辨異。「我佛
T37n1764_p0902b09║法中有過去業、有現在業。汝即不爾，唯過無
T37n1764_p0902b10║現」是一異也。「汝法不從方便斷業，我法不爾
T37n1764_p0902b11║從方便斷」是二異也。「汝業盡已即得苦盡；我
T37n1764_p0902b12║即不爾，煩惱盡已業苦即盡」是三異也。「是故
T37n1764_p0902b13║責汝」總以結呵。推師破中文亦有二：一破
T37n1764_p0902b14║邪歸正、二「仁者定有過去業」下辨正異邪。前
T37n1764_p0902b15║中有四：一「前人若言：我實不知，師作是說。我
T37n1764_p0902b16║即問之：汝師是誰」。二「若彼見答：是富蘭那。我
T37n1764_p0902b17║復窮責：汝昔何不一一啟請，大師實知過去業
T37n1764_p0902b18║不」。三「彼師若言：我實不知。我即教呵：汝復云
T37n1764_p0902b19║何受是師語」。四「彼師若言：我實知之。我即教
T37n1764_p0902b20║破」。破辭有四：一就現緣教令徵破。先教審問：
T37n1764_p0902b21║下苦因緣受中上苦不？乃至上緣受中下苦
T37n1764_p0902b22║不？何者是其上中下緣？如一斛火以之為下、
T37n1764_p0902b23║兩斛為中、三斛為上，如是一切。彼若言不，我
T37n1764_p0902b24║教徵破：若依下緣唯生下苦，乃至上緣唯生
T37n1764_p0902b25║上苦，是即此苦依現緣生。師云何說苦樂之
T37n1764_p0902b26║報唯過去業不藉現緣？二約過因教令徵破。
T37n1764_p0902b27║先教徵問：是現在苦，過去有不？下就設難：若
T37n1764_p0902b28║過去有，過去之業受之已盡，云何復受今日
T37n1764_p0902b29║之身？若過去無唯現在有，云何復言眾生苦
T37n1764_p0902c01║樂皆過去業？三約後治教令徵破。先教徵問：
T37n1764_p0902c02║若現苦行能壞過業，現在苦行復以何破？下
T37n1764_p0902c03║就設難：如其不破，此苦即常，不可斷滅，云何
T37n1764_p0902c04║說言得苦解脫？若言更有苦行來壞，前苦行
T37n1764_p0902c05║時過業已盡，云何得有後時之苦壞前苦行？
T37n1764_p0902c06║四就轉業教令徵破。先教徵問：如是苦行能
T37n1764_p0902c07║令樂業受苦果不？乃至無報作定報不？下就
T37n1764_p0902c08║徵責，具應有二：一就不能而為徵責。若言不
T37n1764_p0902c09║能，汝復何緣受是苦行？二就能設難：若言其
T37n1764_p0902c10║能，如是苦行能令苦業受於樂果。當苦行時，
T37n1764_p0902c11║何不受樂乃受於苦？就能設難，文中略無。
T37n1764_p0902c12║就後辨正異邪之中，初就業果辨正異邪，「仁
T37n1764_p0902c13║者若以斷業」已下就其治斷辨正異邪。前中
T37n1764_p0902c14║有四：初言「仁者定有過業現在因緣」明有過
T37n1764_p0902c15║因及有現緣。二「是故」下偏明過因，因惱生業，
T37n1764_p0902c16║因業受報。三「仁者當知一切生」下，重明眾生
T37n1764_p0902c17║有過去因及現在緣，先舉、後釋。四「二者若說
T37n1764_p0902c18║眾生受」下偏明現緣。「若說眾生受苦受樂定
T37n1764_p0902c19║由過業，是義不然」非邪顯正，「何以故」下辨正
T37n1764_p0902c20║異邪。於中四句：一就樂事明由現緣；二「如人
T37n1764_p0902c21║殺」下，就其苦事明由現緣；三「一切眾生現在
T37n1764_p0902c22║因」下，雙就苦樂明由現緣；四「是故」下結。下
T37n1764_p0902c23║就治斷辨正異邪。句別有四：一就斷業呵邪
T37n1764_p0902c24║顯正。「仁者若以斷業得脫，一切聖人不得解
T37n1764_p0902c25║脫」舉以示過。「何以」下釋。眾生過去業行廣多
T37n1764_p0902c26║無有始終，若以苦行受之無盡，故無脫理。二
T37n1764_p0902c27║「是故我」下辨正異邪。是業廣多受叵盡故我
T37n1764_p0902c28║說修道，是道能遮無始終業故得解脫。三就
T37n1764_p0902c29║苦身呵邪顯正。「仁者若受苦行得道，一切畜
T37n1764_p0903a01║生悉應得道」。四「是故」下，辨正異邪。初先法說，
T37n1764_p0903a02║「是受苦行無得道故，先當調心不調伏身」。次
T37n1764_p0903a03║以喻顯，「以應調心不調身故，我經中說當斫
T37n1764_p0903a04║伐林莫斫伐樹」。心過寬通，事等如林。身過局
T37n1764_p0903a05║別，相似於樹。舉通收別，故應伐林；別不攝通，
T37n1764_p0903a06║故不伐樹。「何以」下釋。從林生怖故應伐林，不
T37n1764_p0903a07║從樹生故不伐樹。盜賊依林，名林生怖。下合
T37n1764_p0903a08║可知。上來須跋舉他所說，如來對破。自下
T37n1764_p0903a09║第二舉自所得，如來對破。須跋先自彰己調
T37n1764_p0903a10║心，如來反問云何能調，須跋次復顯己調相。
T37n1764_p0903a11║若別論之，應從欲界至無所有次第別斷以
T37n1764_p0903a12║求上靜，但今文中總略論之，先斷欲結得色
T37n1764_p0903a13║界定，次斷色結得無色定，後就無色斷下三
T37n1764_p0903a14║空得非想定。下佛破之。「云何能調」總呵其言。
T37n1764_p0903a15║「汝今所得猶名想」下，明其所得是想非滅。「汝
T37n1764_p0903a16║已先能呵責麁」下，呵著細想。「汝師欝頭藍弗」
T37n1764_p0903a17║已下，舉師類呵。事如經說。上來破邪。自下
T37n1764_p0903a18║第二請佛正義，如來為解。有三問答：初問云
T37n1764_p0903a19║何能斷諸有，佛答若觀實相能斷。二問實相，
T37n1764_p0903a20║如來略答，無相之相名為實相。三問云何無
T37n1764_p0903a21║相之相，下佛為釋。初先正解，「是名實相名法
T37n1764_p0903a22║界」下結嘆顯勝。前中，初先歷就諸法明無相
T37n1764_p0903a23║相，「如是等相隨所滅」下解彼無相為實相義。
T37n1764_p0903a24║「如是等相隨所滅處名真實相」，對前略解。「一
T37n1764_p0903a25║切諸法皆是虛假，隨其滅處名真實」者，重復顯
T37n1764_p0903a26║之。問曰：經說一切諸法無起無滅，今云何言
T37n1764_p0903a27║相滅名實？釋言：理體實無起滅，無起滅法緣
T37n1764_p0903a28║起成相。相起覆真名為不實，息相稱本故得
T37n1764_p0903a29║名實。其狀似何？如水性冷隨火變熱，是火滅
T37n1764_p0903b01║已水冷如本，稱本水性故名為實。下結歎中，
T37n1764_p0903b02║先結、後嘆。結中五名：一名實相。義如前釋。
T37n1764_p0903b03║二名法界。界名為性，亦名界別。如來藏中恒
T37n1764_p0903b04║沙法別，故名法界。此之實相是法界中一門
T37n1764_p0903b05║之義，故名法界。三名畢竟智。離相窮極稱曰
T37n1764_p0903b06║畢竟，是智體性名之為智。又智行處亦名為
T37n1764_p0903b07║智，故論說言「說智智處同名般若」。四名第一
T37n1764_p0903b08║義諦。此理精勝故名第一，所以稱義，實故名
T37n1764_p0903b09║諦。五名第一義空。下牒嘆勝。言「是相」者，牒前
T37n1764_p0903b10║實相。言「法界」者，牒前第二。「畢竟智」者，牒前第
T37n1764_p0903b11║三。「第一義諦」牒前第四。「第一義空」牒前第五。
T37n1764_p0903b12║「下智觀故得聲聞」等，嘆顯勝也。自下第三因
T37n1764_p0903b13║前所說眾人獲益。於中先明餘人獲益，後彰
T37n1764_p0903b14║須跋得羅漢果。前中先明菩薩獲益，次論二
T37n1764_p0903b15║乘，後彰凡夫。菩薩人中階別有九，從少至多
T37n1764_p0903b16║漸次論之。或有菩薩經一生已便證實相，名
T37n1764_p0903b17║「一生實相」。經二生已證得法界，名「二生法界」。
T37n1764_p0903b18║五智印者，知一切法無常、苦、空、無我、寂滅是其
T37n1764_p0903b19║五也。問曰：無相空理不殊，何以得益有此差
T37n1764_p0903b20║別？釋言：相息便證實性，是實性中法界門別，
T37n1764_p0903b21║故令入者得益各異。又一部中所得利益此
T37n1764_p0903b22║中併說，不唯聞空。此第四竟。第五分中如
T37n1764_p0903b23║來滅度，人天大眾闍維供養。外國不來由來
T37n1764_p0903b24║不盡，故無付屬奉行等言。
T37n1764_p0903b25║大般涅槃經義記卷第十
T37n1764_p0903b26║應永三年十月日以勸修寺大經藏本，誂良
T37n1764_p0903b27║秀阿闍梨書寫了，全部十帖。當卷損失之故，
T37n1764_p0903b28║新所書補之也。　法印權大僧都賢寶（六十四）
T37n1764_p0903b29║寬政五年冬十一月十三日挍正此書全帙
T37n1764_p0903c01║了。
T37n1764_p0903c02║願以此功德共諸眾生，速證四德涅槃。
T37n1764_p0903c03║　　　　　　菩薩沙彌典壽（生年三十六）