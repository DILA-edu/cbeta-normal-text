T42n1824_p0001a01║
T42n1824_p0001a02║No. 1824 [cf. No. 1564]
T42n1824_p0001a03║中論序疏
T42n1824_p0001a04║
T42n1824_p0001a05║吉藏製
T42n1824_p0001a06║僧睿是魏群長樂人也。少出家，依僧賢法師
T42n1824_p0001a07║為弟子。甞聽中山康僧朗講，每興譏難，師深
T42n1824_p0001a08║相秤述。年二十四，歷遊名邦，常弘講說，方
T42n1824_p0001a09║簡高潔。一方云：「芳簡高結，氷霜摻操。」什至長
T42n1824_p0001a10║安，因從請業。門徒三千，入室唯八，睿為首領。
T42n1824_p0001a11║文云「老則融睿，少則生肇。」什歎曰：「傳吾業
T42n1824_p0001a12║者，寄在道融、曇影、僧睿乎。」什翻《成實論》竟，命
T42n1824_p0001a13║睿講之。謂道融曰：「此諍論中有七處破阿毘
T42n1824_p0001a14║曇，在言小隱。能不問我，可謂英才。」融曰：「其人
T42n1824_p0001a15║思力有分，未必諮稟。」遂剖折無遺，眾益嗟重。
T42n1824_p0001a16║天子姚興聞睿景行，問安城侯姚嵩曰：「睿何
T42n1824_p0001a17║如人？」嵩曰：「業衛之松柏也。」後自引睿見之，
T42n1824_p0001a18║謂嵩曰：「斯乃四海之標頒，豈獨業衛乎？」於是
T42n1824_p0001a19║美聲遐扇流於遠邇。著《中論》、《大智論》及《成實
T42n1824_p0001a20║論》、《禪經》等序，雅傳於世。春秋六十有一。作《中
T42n1824_p0001a21║論》序非止一人，曇影製義疏序，河西道朗亦
T42n1824_p0001a22║製論序。而睿公文義備舉、理事精玄，興皇和
T42n1824_p0001a23║上開講常讀，蓋是信而好古、述而不作。但文
T42n1824_p0001a24║有微隱，余略釋之。就斯一序，裁為七分：一通
T42n1824_p0001a25║標人法、二釋名題、三序論緣起、四歎釋功能、
T42n1824_p0001a26║五述注論青目、六廣歎四論、七作者自謙。「中
T42n1824_p0001a27║論五百偈」，標所造法也。「龍樹菩薩」，序能造之
T42n1824_p0001a28║人也。道不孤運，弘之由人，故前明所弘之
T42n1824_p0001a29║道，後序弘道之人。又題中論五百偈者，重其
T42n1824_p0001b01║法也。龍樹菩薩者，尊其人也。又初句簡二邊
T42n1824_p0001b02║之法也，後句別小乘之人也。所言中論者，玄
T42n1824_p0001b03║義具述。今既釋序，略明五意：一者斯論定佛
T42n1824_p0001b04║法之偏正、判得失之根原，是以龍樹標中論
T42n1824_p0001b05║名也。二者斯文論中實之理，從所詮理實得
T42n1824_p0001b06║名，故云中論。〈業品〉云「此論所明義，離於斷常
T42n1824_p0001b07║見，故云中論。」三者龍樹所作凡有三論：一《無
T42n1824_p0001b08║畏》之廣；次《十二》之略；今是折中之說，故秤
T42n1824_p0001b09║中論。四者以文表義，斯論前無緣起、後略餘
T42n1824_p0001b10║勢，但有正文，以文表義理，故秤中論。五者龍
T42n1824_p0001b11║樹大士是中道人，中道人所製作，從人立名
T42n1824_p0001b12║故秤中論。五百偈者，前標其名，今序偈數。偈
T42n1824_p0001b13║有二種：一是首盧偈，謂胡人數經法也，則
T42n1824_p0001b14║是通偈。言通偈者，莫問長行偈頌，但令數滿
T42n1824_p0001b15║三十二字則是偈也。二者別偈，謂結句為偈，
T42n1824_p0001b16║莫問四言五言六言七言，但令四句滿便是
T42n1824_p0001b17║偈也。偈者，外國具音應言竭夜，或秤祇夜，
T42n1824_p0001b18║今示存略但秤為偈。偈者，句也頌也。又言偈
T42n1824_p0001b19║者，此土漢書亦有此音，訓言竭義，謂明義竭
T42n1824_p0001b20║盡，故秤為偈。但結句秤偈凡有二種：一路伽
T42n1824_p0001b21║偈，謂頌長行偈也；二伽陀偈，謂孤起偈也。此
T42n1824_p0001b22║論秤偈者，通別二中謂別偈也，後二之文謂
T42n1824_p0001b23║孤起偈也。五百者，即文審之凡四百四十六
T42n1824_p0001b24║偈，或是全其大數、或翻之不盡，以本為名
T42n1824_p0001b25║故秤五百。眾經及論文有三焉：一但長行，即
T42n1824_p0001b26║《百論》也；二但有偈，斯文；三具二種，《十二門
T42n1824_p0001b27║論》之流。龍樹《十住毘婆沙》云「或有樂長行、或
T42n1824_p0001b28║有樂偈頌、或有樂雜說莊嚴章句者，所好各
T42n1824_p0001b29║不同，我隨而不捨。」論三既爾，經義例然。龍
T42n1824_p0001c01║樹者，依梵音應云伽那馥力叉，伽那者龍也，
T42n1824_p0001c02║馥力叉者樹也。《智度論》云「童籠磨者龍也，
T42n1824_p0001c03║馥力叉是樹通名也，別名阿闍那，如此間梨
T42n1824_p0001c04║李樹等。」問：龍樹是何位之人？答：聖迹無方，高
T42n1824_p0001c05║下未易可測，僅依經傳敘其淺深。睿公云：「功
T42n1824_p0001c06║格十地、道摸補處，是窮學之人。」傳云「智慧日
T42n1824_p0001c07║已頹，斯人令再耀。世昏寢已久，斯人悟令
T42n1824_p0001c08║學。外國為之立廟，事之若佛。安知非佛示為
T42n1824_p0001c09║菩薩乎。」匡山遠法師云：「名貫道位，德備三忍，
T42n1824_p0001c10║亦十地高仁也。」依《楞伽經》，大慧菩薩問：「世尊
T42n1824_p0001c11║滅度後，佛法何人持？」佛答：「大慧汝當知，南
T42n1824_p0001c12║天竺大國中有大德比丘，名龍樹菩薩。為人
T42n1824_p0001c13║說大乘無上法，能破有無見，住初歡喜地，往
T42n1824_p0001c14║生安養國。」釋此語不同，舊云：龍樹是初地人。
T42n1824_p0001c15║關內姚道安學《智度論》云：「此是龍樹引眾生
T42n1824_p0001c16║令入初地，而實是十地人也。」問：何依人也？答：
T42n1824_p0001c17║若云初地則二依人也，若是窮學則第四依
T42n1824_p0001c18║人。問：云何是四依？答：且依一判。如小乘見
T42n1824_p0001c19║道前具煩惱人是一依，須陀洹、斯陀含是二
T42n1824_p0001c20║依，阿那含是三依，羅漢第四依。約大乘望
T42n1824_p0001c21║十迴向是一依，初地至七地是二依，八九地
T42n1824_p0001c22║是三依，十地第四依。如楞伽是第二依，如睿
T42n1824_p0001c23║師是第四依。以釋迦佛法無別菩薩僧，龍樹
T42n1824_p0001c24║是出家之人，故依小乘位分之。名貫道位者，
T42n1824_p0001c25║菩薩位之通名也。德備三忍，謂信、順、無生也。
T42n1824_p0001c26║問：龍樹更有異名耶？答：有。《順中論》是天親所
T42n1824_p0001c27║作。言順中論者，廣引《大品》等經證釋八不。八
T42n1824_p0001c28║不則是中道，依文釋義，故云順中論。《順中論》
T42n1824_p0001c29║云「龍勝菩薩非龍樹也」，今宜會之。以龍成其
T42n1824_p0002a01║勝道故云龍勝，蓋但敘其未字。前則道俗雙
T42n1824_p0002a02║舉，故義無所害。「以中為名者」下，第二釋論名
T42n1824_p0002a03║題。但論有廣略二本，略但云「中論」，廣則加
T42n1824_p0002a04║以「觀」也。然斯廣略皆有其義。所言略者，謂理
T42n1824_p0002a05║教義也。中是所詮之理，論是能詮之教，斯
T42n1824_p0002a06║無理不攝、無教不收。問：何由爾耶？答：所詮之
T42n1824_p0002a07║中則三種中道，世諦中、真諦中、非真非俗中。
T42n1824_p0002a08║能詮之教即論此三中，是以無教不收、無理
T42n1824_p0002a09║不攝。所言廣本具三者，中，諸佛菩薩所行之
T42n1824_p0002a10║道。觀，謂諸佛菩薩能觀之心。諸佛觀辨於心、
T42n1824_p0002a11║宣之於口，秤之為經；菩薩觀辨於心、宣之於
T42n1824_p0002a12║口，目之為論。要具斯三，義乃圓足。玄章內已
T42n1824_p0002a13║釋之。但中有三：一者對斷常之偏明中，此
T42n1824_p0002a14║是對偏中。二者盡偏中，立於中名，欲盡於偏
T42n1824_p0002a15║病，故名盡偏中。又一意，亦為偏病盡得有於
T42n1824_p0002a16║中也。問：盡偏、對偏及絕待中，此三何異？答：玄
T42n1824_p0002a17║意已明，今重略敘。盡偏中者，蓋是洗淨斷
T42n1824_p0002a18║常，故強名為中。雖盡於偏而有於中，如經云
T42n1824_p0002a19║「眾生起見凡有二種：一斷、二常。」無常無斷乃
T42n1824_p0002a20║名中道。對偏中者，此約所詮之理對破偏病，
T42n1824_p0002a21║故名為中。絕待中者，凡有二種：一者如《涅槃》
T42n1824_p0002a22║云「有小涅槃、有大涅槃。小涅槃者，待苦說樂。
T42n1824_p0002a23║大涅槃者，絕此苦樂，乃名大樂。」此之絕待猶
T42n1824_p0002a24║是待義。二者此絕待涅槃不可說其苦樂，不
T42n1824_p0002a25║知何以美之，強名為樂乃秤大樂，方是絕待
T42n1824_p0002a26║樂。中義亦然，須深見此意。問：獨空與絕待
T42n1824_p0002a27║中何異？答：人多不體獨空之旨。但依《智度論》
T42n1824_p0002a28║文，十八空是對有明空，秤相待空；非空非有
T42n1824_p0002a29║無所因待，秤為獨空。今謂蓋是一種方言，尋
T42n1824_p0002b01║獨空意不然。以本來畢竟無所有，唯有實相
T42n1824_p0002b02║法性，故秤為獨。正宗爾也。《攝大乘》云「真如
T42n1824_p0002b03║獨存」，亦同此意。問：何故此獨作空名說耶？答：
T42n1824_p0002b04║以畢竟無一切患累有法，故秤為空。《大集》云
T42n1824_p0002b05║「不可說故、無相貌故，名為空。」《法華經》云「終歸
T42n1824_p0002b06║於空」，義亦如是。就睿師釋題有三：一釋名、
T42n1824_p0002b07║二立名意、三利益。「以中為名者照其實也」，照
T42n1824_p0002b08║有二義：一照訓顯，立此中名顯理實也。二
T42n1824_p0002b09║蓋是以譬題名，非燈無由照了於物、非中名
T42n1824_p0002b10║無由顯於理實，故云照也。「以論為稱者盡其
T42n1824_p0002b11║言也」，盡者蓋是暢盡無餘之名。如小乘有所
T42n1824_p0002b12║得之論，破邪未窮、論正不足，蓋是有餘之說，
T42n1824_p0002b13║故不名為盡。與此相違，秤為盡也。蓋是論理
T42n1824_p0002b14║既窮、其言亦盡，故云盡言；不云無言秤盡。睿
T42n1824_p0002b15║師但釋中論不明觀者，以中是理、論名為教，
T42n1824_p0002b16║此二既含，故不釋觀也。「實非名不悟」下，第二
T42n1824_p0002b17║立名意。然至道非中不中、非名不名而立中
T42n1824_p0002b18║名者，理雖非中不中，為令物得悟，故強立中
T42n1824_p0002b19║名也。「言非釋不盡故假論以明之」者，若不假
T42n1824_p0002b20║問答以釋於言，則宣道之言無由得盡。以假
T42n1824_p0002b21║問答申釋此言，故宣道之言方得明顯。以斯
T42n1824_p0002b22║文詳之，故知非無言而秤盡言也。然言只是
T42n1824_p0002b23║論耳，但令綺互解釋，故云言非釋不盡假論
T42n1824_p0002b24║明之耳。「其實既宣」，第三立名利益。初明理教、
T42n1824_p0002b25║次敘得益。其實既宣者，理顯也。「其言既明」者，
T42n1824_p0002b26║教明了也。「於菩薩之行道場之照」下，辨得益
T42n1824_p0002b27║也。以理顯言明故因教悟理，則因成果立。
T42n1824_p0002b28║又則是《法華》唯顯一理、唯教一人也。「朗然懸
T42n1824_p0002b29║解」者，借莊周之言以顯因果成立之義。安時
T42n1824_p0002c01║而處順，哀樂不能入也，謂是帝之懸解也。斯
T42n1824_p0002c02║可敘二義：一者菩薩因成道場照顯，則永離
T42n1824_p0002c03║生死欣戚，如哀樂之不入。二者有繫曰顯、
T42n1824_p0002c04║無繫秤解。有繫者，謂斷常諸邊，秤之為繫。諸
T42n1824_p0002c05║見既寂，故目為解。「夫滯惑生於倒見」者，第三
T42n1824_p0002c06║敘造論緣起。就文為二：初敘緣起、次明龍
T42n1824_p0002c07║樹出世破迷造論。初有二句：一凡迷、二聖失。
T42n1824_p0002c08║凡迷者，謂九十六術及起愛之流也。聖失者，
T42n1824_p0002c09║執小乘及有所得大乘者也。斯二無失不該。
T42n1824_p0002c10║初謂自樹失，次稟教迷。凡迷為二：一起迷
T42n1824_p0002c11║因、二迷所得果。迷因二句，在果亦然。夫滯惑
T42n1824_p0002c12║者，滯謂滯著，則起愛之流也。惑謂迷惑，起見
T42n1824_p0002c13║之流也。生死眾生以在家起愛、出家起見，則
T42n1824_p0002c14║《法華》毒虫之與惡鬼，火宅之內唯斯二物；亦
T42n1824_p0002c15║生死根本唯愛與見，如《涅槃》說。「生於倒見」者，
T42n1824_p0002c16║前明愛見末，此句次尋其根。所以有愛見者，
T42n1824_p0002c17║皆由顛倒橫見故生。如《淨名》云「善惡由身，身
T42n1824_p0002c18║由於貪，貪由分別虛妄，虛妄分別由於顛倒。」
T42n1824_p0002c19║是以顛倒所見為在家出家愛見本也。又前
T42n1824_p0002c20║句既明有愛有見，後句亦有倒有見。倒則顛
T42n1824_p0002c21║倒也，見謂虛妄分別，故末有其二，在本亦兩。
T42n1824_p0002c22║「三界以之而淪溺」者，此第二次明失果也。起
T42n1824_p0002c23║愛見二因，感三界淪溺兩果。沒水為溺，土陷
T42n1824_p0002c24║為淪。《法華》云「如是種種諸苦眾生沒在其中」，
T42n1824_p0002c25║以苦喻大海，故沒在苦之內則溺義也。三界
T42n1824_p0002c26║無常、舍之崩倒則陷義也。故起愛見兩因，感
T42n1824_p0002c27║無常苦二果。如《法華》云：惡鬼毒虫二因，感舍
T42n1824_p0002c28║之崩倒及火起燒宅二果。睿師全同《法華》意
T42n1824_p0002c29║及《維摩》之說也。「偏悟起於厭智」者，第二次辨
T42n1824_p0003a01║聖失。凡失重故前明、聖失輕故後辨，則重
T42n1824_p0003a02║輕次第。又前是外迷、今辨內惑，亦是外重內
T42n1824_p0003a03║輕為次第也。就文為二：一正辨失、二得失互
T42n1824_p0003a04║相顯釋。初中二句：一辨失因、二明失果。失
T42n1824_p0003a05║因有二，失果亦兩，與上相對也。偏悟者，對上
T42n1824_p0003a06║凡迷，故聖秤為悟。若望大乘，故秤為偏，所以
T42n1824_p0003a07║云偏悟也。《涅槃》云「二乘之人名為曲見」，又
T42n1824_p0003a08║云「若以聲聞辟支佛心言無布施，是則名為
T42n1824_p0003a09║破戒邪見。」《法華》云「眇目座陋」，眇目者所見不
T42n1824_p0003a10║正也，所謂空有二見並皆不正見。王宮實生、
T42n1824_p0003a11║雙林實滅，謂所見不正。《智度論》云「二乘之
T42n1824_p0003a12║空名為但空」，故空見不正。又二乘無有中道
T42n1824_p0003a13║正觀，如《涅槃》說「但見於空，不見不空。」故不行
T42n1824_p0003a14║中道、不見佛性，名為偏悟也。起於厭智者，第
T42n1824_p0003a15║二句尋悟之根也。二乘所以偏悟者，由厭生
T42n1824_p0003a16║死而欣涅槃。如《法華》云「先取其價，然後除糞。」
T42n1824_p0003a17║二乘之人畏老病死，故斷貪瞋癡，以求涅槃
T42n1824_p0003a18║永滅，故云厭智。「耿介以之而致乖」者，第二
T42n1824_p0003a19║次明得果。亦兩句：初敘其迷執、次明得果。
T42n1824_p0003a20║耿介者，外典文言不同，眾師釋亦異，然多
T42n1824_p0003a21║不體其意旨。今明耿介者，猶志節也，以封執
T42n1824_p0003a22║小乘自謂究竟，永不迴小心進求大道，故名
T42n1824_p0003a23║耿介。以之致乖者，此第二明得果也。既封
T42n1824_p0003a24║執小乘，則與大道相乖。所以然者，道實無二
T42n1824_p0003a25║而妄謂言二，故乖無二之道。《智度論》云「阿
T42n1824_p0003a26║羅漢人於佛道迂迴稽留，又復虛言得道。」皆
T42n1824_p0003a27║是乖道之義。又道實無生滅，二乘之人謂有
T42n1824_p0003a28║煩惱生而滅之得有餘，謂有身智生滅之得
T42n1824_p0003a29║無餘。故《法華》云「分別說諸法五眾生滅，則
T42n1824_p0003b01║乖無生大道之義。」然二乘既爾，有所得大乘
T42n1824_p0003b02║亦然，終言有惑滅解生，猶是小也。「故知大覺
T42n1824_p0003b03║在乎曠照」下，此第二得失互相釋也。前舉大
T42n1824_p0003b04║得以顯小失。大覺曠照者，此舉大得也。對
T42n1824_p0003b05║二乘生滅之小，了一切無生畢竟空秤為曠
T42n1824_p0003b06║照。又二乘但得人空、不得法空，名為小智；大
T42n1824_p0003b07║乘具得二空、秤為曠照。又二乘亦得二空，但
T42n1824_p0003b08║是折法明空，故秤小智；大乘得自性空、自相
T42n1824_p0003b09║空，秤為曠照。又二乘但得三界內人法空，名
T42n1824_p0003b10║為小智；大乘得三界內外空，名為曠照。又二
T42n1824_p0003b11║乘但見於空、不見不空，名為小智；大乘見空
T42n1824_p0003b12║及以不空，故秤曠照。所言「隘心」者，書云「一人
T42n1824_p0003b13║守隘，萬夫莫進。」蓋是迮小之名也。「照之不曠」
T42n1824_p0003b14║下，此廣敘小乘之失也。「夷有無」者，夷之訓平，
T42n1824_p0003b15║不能平除有無二見義也。「一道俗」者，《智度論》
T42n1824_p0003b16║云「聲聞法中未說生死即是涅槃、眾生則是
T42n1824_p0003b17║佛。」故二乘不能一道俗也。道則涅槃，俗則生
T42n1824_p0003b18║死。「知之不盡未可以涉中途泯二際」者，行山
T42n1824_p0003b19║為踐、履水為涉，蓋是別論耳。今通取行義
T42n1824_p0003b20║為涉。二乘之人照理不窮，故不能行於中道
T42n1824_p0003b21║也。泯二際者，泯之言滅，謂不能滅於二際也。
T42n1824_p0003b22║問：前云一道俗、夷有無，則是泯二際。何故重
T42n1824_p0003b23║說？答：睿師深見文意。〈涅槃品〉有二偈：初云
T42n1824_p0003b24║「世間與涅槃，無有少分別。涅槃與世間，無有
T42n1824_p0003b25║少分別。」此是一道俗之義。次偈云「生死之
T42n1824_p0003b26║實際，及與涅槃實際，如是二際者，無豪釐差
T42n1824_p0003b27║別。」論既兩文，今還敘此二意也。道俗之不夷、
T42n1824_p0003b28║二際之不泯，菩薩之憂也。第二破迷作論，又
T42n1824_p0003b29║開二別：初明大悲內充、次別明破迷作論。初
T42n1824_p0003c01║是慈悲、後明智慧，即菩薩福慧二業。又初
T42n1824_p0003c02║是知病識藥、後是應病授藥。又初是悲心、後
T42n1824_p0003c03║明悲事。問：何故云有無不夷、二際不泯，但明
T42n1824_p0003c04║此兩句也。答：有無是眾見之根、障中道之本，
T42n1824_p0003c05║故偏說也。二際不泯，謂破一道清淨也。又
T42n1824_p0003c06║前敘能障、後明所障，又前是凡迷、後為聖惑，
T42n1824_p0003c07║又前是外迷、後為內惑，言約事終也。菩薩之
T42n1824_p0003c08║憂者，既見凡迷六道紛然、聖惑三乘異逕，為
T42n1824_p0003c09║此而興無緣大悲，故秤憂也。「是以龍樹」下，第
T42n1824_p0003c10║二破迷作論。又開兩別：前破內迷、後破外迷。
T42n1824_p0003c11║亦前破聖惑、後破凡迷。問：初段中何故前敘
T42n1824_p0003c12║凡迷、後明聖惑，今前破聖惑、後破凡迷？答：有
T42n1824_p0003c13║文有義。言其義者，前就起惑次第，故前凡
T42n1824_p0003c14║後聖、前重後輕。後約傍正次第，斯論正破於
T42n1824_p0003c15║內、傍破於外。亦前正破封執二乘之失，後傍
T42n1824_p0003c16║洗九十六術。約文者，在初文後敘聖迷，接
T42n1824_p0003c17║聖破聖，故便除聖迷。「折之以中道」者，折之言
T42n1824_p0003c18║齊。齊者，生死涅槃不二、眾生與佛平等，則是
T42n1824_p0003c19║中道。又將中道之理折二際令齊，故言折之
T42n1824_p0003c20║以中道。「使惑趣之徒望玄指而一變」者，惑者
T42n1824_p0003c21║迷也，趣者理也。謂迷理之人，即是封執二乘、
T42n1824_p0003c22║有所得大乘菩薩。玄指者，即是斯論。藉斯論
T42n1824_p0003c23║重玄之言，因改二乘之執、迴有所得菩薩同
T42n1824_p0003c24║歸不二，故名為一變。若守二乘不歸一道，封
T42n1824_p0003c25║執偏大未悟平等，並是守指忘月，不名一變。
T42n1824_p0003c26║今改小入大，迴有得而悟無得，如因指得月，
T42n1824_p0003c27║故秤為變。「括之以即化」，第二破於外惑。括者
T42n1824_p0003c28║撿括。即化者，如肇公云：「道遠乎哉？觸事即
T42n1824_p0003c29║真。聖遠乎哉？體之即神。」〈十二門序〉亦有斯意，
T42n1824_p0004a01║故云「悟大覺於夢境，即百化以安歸。」猶是論
T42n1824_p0004a02║文明一切諸法即是無生，故云即化。「令玄悟
T42n1824_p0004a03║之賓喪諮詢於朝徹」，此寄斥震旦莊周以呵
T42n1824_p0004a04║天竺外道，良以此土無別外道，而用老莊以
T42n1824_p0004a05║為至極，是以斥之。諮詢者，問善道之辭也。喪
T42n1824_p0004a06║之言亡也。朝徹者，郭象云：「遺死生、亡內外，
T42n1824_p0004a07║豁然無滯，見機而作，故云朝徹也。」又云：朝者
T42n1824_p0004a08║旦也，徹者達也。又云：一旦能達於理，故云
T42n1824_p0004a09║朝徹。又云：不崇朝而徹理。崇者言重，猶是一
T42n1824_p0004a10║朝而達耳，故云朝徹也。今明既悟斯論，知一
T42n1824_p0004a11║切法即是實相無生，須忘問答朝徹之事，故
T42n1824_p0004a12║云喪諮詢於朝徹也。既不諮詢於老莊，豈復
T42n1824_p0004a13║稟承六師及十八一切智人并九十六術耶？
T42n1824_p0004a14║「蕩蕩焉」下，第四讚論功能。又開三別：初顯道
T42n1824_p0004a15║益物嘆；次舉大對小嘆，亦名抑小揚大嘆；三
T42n1824_p0004a16║感幸欣遇嘆。蕩蕩者，書云「王道蕩蕩，無偏無
T42n1824_p0004a17║儻。」蓋是泯內外兩迷、息凡聖二見，同歸乎大
T42n1824_p0004a18║道，故秤蕩蕩。蕩蕩是曠遠之貌也。「坦夷路
T42n1824_p0004a19║於沖階」者，龍樹未出之前，虛言將實教並興、
T42n1824_p0004a20║險逕與夷路爭徹，是以論主出世更整坦夷
T42n1824_p0004a21║路，故言坦也。夷路既整，則菩薩之因、道場
T42n1824_p0004a22║之果階位可登，故言於沖階也。「敞玄門於宇
T42n1824_p0004a23║內」者，前化及一方，此明遐宣六合。玄門者，《老
T42n1824_p0004a24║子》云「玄之又玄，眾妙之門。」借斯言以目今論
T42n1824_p0004a25║也。天地上下曰宇，往古來今秤宙，故云敞
T42n1824_p0004a26║玄門於宇內也。「扇惠風於陳枚」者，前二句明
T42n1824_p0004a27║顯道，今兩句明益物。陳枚者，陳者朽故之名
T42n1824_p0004a28║也。《毛詩》云「伐其條枚」，枚者小枝也。惠風者，謂
T42n1824_p0004a29║春風也。以扇斯論智慧之風，使凡夫之流以
T42n1824_p0004b01║得益也。「流甘露於枯椊」者，前句辨益凡、此章
T42n1824_p0004b02║明利聖，前句益外道、後句利小乘，又前句利
T42n1824_p0004b03║小乘、後句益菩薩，具此諸意也。「夫柏梁之構
T42n1824_p0004b04║興」者，第二舉大對小嘆。又開二別：前譬、後合。
T42n1824_p0004b05║柏梁者，漢武帝臺名也。外書釋此自有二家：
T42n1824_p0004b06║一云以柏木為梁，故云柏梁。此臺初成，柏木
T42n1824_p0004b07║香氣流數十里。元帝以柏梁對柘舘，以此詳
T42n1824_p0004b08║之，應是柏木之梁。又云：梁有百數，故云百梁。
T42n1824_p0004b09║「茅庂茨陋」者，茨之言次，撰次於茅故秤為茨。
T42n1824_p0004b10║庂者，長安偏鵲舍但有一邊，故秤為庂。陋猶
T42n1824_p0004b11║隘義也。又柏梁大臺即法華長者大宅，茅茨
T42n1824_p0004b12║庂陋其猶門外草菴。睿師一言含內外兩事
T42n1824_p0004b13║也。「覩斯論」下，第二合譬。「鄙倍」者，出《論語》。鄙猶
T42n1824_p0004b14║鄙惡，倍是倍戾。「幸哉此區之赤縣」者，第三感
T42n1824_p0004b15║幸欣遇嘆，亦二句。幸者幸遇。此區者，區秤區
T42n1824_p0004b16║域，而言此以對彼也。彼總名天竺，天竺別開
T42n1824_p0004b17║則五，次有十六大國、五百中國、十千小國；此
T42n1824_p0004b18║區總名赤縣。河圖云：崑崙山東地方五千里，
T42n1824_p0004b19║一曰神洲亦名赤縣。禹於赤縣之內畫地分
T42n1824_p0004b20║疆以為九州，故鑄九鼎鎮九州。則知赤縣是
T42n1824_p0004b21║九州之總名。「忽得移靈鷲以作鎮」者，赤縣唯
T42n1824_p0004b22║以五岳為鎮，而今假設移靈鷲而鎮赤縣，喻
T42n1824_p0004b23║斯論而化九州也。「險陂之邊情乃蒙流光之
T42n1824_p0004b24║餘慧」者，第二重舉事以合上喻。《毛詩》云「內
T42n1824_p0004b25║有佐公進賢之志，外無私謁險陂之心。」禮注
T42n1824_p0004b26║云「偏立曰陂，故云勞而無袒、立而不陂。」陂謂
T42n1824_p0004b27║偏險之心耳。流光之餘惠者，中道正觀光流
T42n1824_p0004b28║此土，惠益險陂之人。而秤邊情者，一者目此
T42n1824_p0004b29║土為邊地，彼秤為中國。昔河承公與嚴法師
T42n1824_p0004c01║諍此土天竺偏正之事，嚴師善解外國曆算
T42n1824_p0004c02║云：「正陽之月方中無影，故知天竺為正國也。」
T42n1824_p0004c03║河公善解此土曆算，不能難之，故知彼為中
T42n1824_p0004c04║國、此曰邊情。又彼有佛出故云中國，此無佛
T42n1824_p0004c05║出秤曰邊情。又四依等出於彼土故名正國，
T42n1824_p0004c06║不出此土目為邊情。又轉輪王常出彼土故
T42n1824_p0004c07║為中國，此唯粟散故曰邊情。餘光者，龍樹造
T42n1824_p0004c08║論正益彼土、傍化此國，故名餘光。「而今而後
T42n1824_p0004c09║談道之賢始可與論實矣」者，《論語》云「而今而
T42n1824_p0004c10║後」，用此事也。睿師云：「自羅什未度之前，講肆
T42n1824_p0004c11║流詠已來，格義迂而乖本、六家偏而不即，《中》、
T42n1824_p0004c12║《百》二論文未及此，又無通鑒，誰與正之？前匠
T42n1824_p0004c13║所以輟章遐慨，思決言於彌勒者，良在於此。
T42n1824_p0004c14║而今已後《中》、《百》二論既傳來此土，論道之賢
T42n1824_p0004c15║始可與言實矣。」故知斯論定佛法之偏正、判
T42n1824_p0004c16║得失之根源也。「云天竺諸國」者，第五敘注論
T42n1824_p0004c17║之人。又開二別：前嘆此論為諸國所重、二別
T42n1824_p0004c18║敘注釋之人。此文秤「云」，凡述二人：一羅什法
T42n1824_p0004c19║師所云，故秤云也；二秦弘始七年天竺剎利
T42n1824_p0004c20║汎舶至長安，聞羅什門徒三千解大乘之教，
T42n1824_p0004c21║以《中》、《百》二論諮而驗之。羅什因為剖折，剎利
T42n1824_p0004c22║乃頂受絕嘆不能已。已白云「跋荼闍梨當以
T42n1824_p0004c23║此明振耀天竺，何由蘊此摩尼乃在邊地？」又
T42n1824_p0004c24║云：「羲和鸞轡蘊明於無目之地，甚可恨也。夜
T42n1824_p0004c25║光之寶鬻珍於田父之客，甚可惜也。」此剎利
T42n1824_p0004c26║述天竺論師呵諸小乘人，歎羅什云：「我在天
T42n1824_p0004c27║竺聞諸論師深怪罽賓小乘學者自美其師，
T42n1824_p0004c28║以為比方如朗月之照。其師是鳩摩羅陀，造
T42n1824_p0004c29║《日出論》。又自彌帝戾已後牢有其比，天竺論
T42n1824_p0005a01║師呵云偏悟小才，非此喻也。若是拘止那國
T42n1824_p0005a02║鳩摩羅耆婆法師以當此喻，無所愧也。何故？
T42n1824_p0005a03║羅什如朗月之照無所愧，以其善解《中》、《百》故。」
T42n1824_p0005a04║「敢預是天竺學大乘之流無不翫味斯論」，敢
T42n1824_p0005a05║者，果也決也。喉衿，要宗事也。喉為內要，衿
T42n1824_p0005a06║為外要，故借以喻焉。「其染翰申釋者甚亦不
T42n1824_p0005a07║少」者，此出注論者非復一師。影公云：「凡數十
T42n1824_p0005a08║家。」河西云：「凡七十家。」翰者，古人以雞勒毛
T42n1824_p0005a09║為筆，故秤為翰。青目非天親，《付法藏》云「婆藪
T42n1824_p0005a10║槃豆善解一切修多羅義，而青目注斯論有
T42n1824_p0005a11║其乖失。」故知非也。「其中乖闕煩重者」，略明
T42n1824_p0005a12║長行釋偈凡有四失：一長行釋與偈意乖；二
T42n1824_p0005a13║釋偈不足而秤為闕；三少言可以通文，而長
T42n1824_p0005a14║行在重言煩也；四前章已明，後須更說，故秤
T42n1824_p0005a15║為重。曇影法師《中論疏》四處敘青目之失：一
T42n1824_p0005a16║〈因緣品〉四緣立偈，云「此偈為問，蓋是青目傷
T42n1824_p0005a17║巧處耳。」二釋四緣有廣略。影師云「蓋是青
T42n1824_p0005a18║目勇於取類、劣於尋文。」三釋〈業品〉偈云「雖空
T42n1824_p0005a19║不斷，青目云『空無可斷』，此非釋也。」四釋〈邪見
T42n1824_p0005a20║品〉長行云「此中紛絃為復彼助鬧。復龍樹自
T42n1824_p0005a21║有偈釋之。」今文云「法師裁而裨之」者，法師
T42n1824_p0005a22║即羅什也。裁其煩重，裨其乖闕。「於通經之理
T42n1824_p0005a23║盡」者，經即《中論》，外國詺論為經。《付法藏經》
T42n1824_p0005a24║云「提婆造百論經」，《智度論》云「迦旃延造發智
T42n1824_p0005a25║經」，故知目論為經，於通經理盡。「文或左右未
T42n1824_p0005a26║盡善」者，如影師四處述之。「《百論》治外以閑邪
T42n1824_p0005a27║者」下，第六通歎四論。前別嘆四論；從「尋斯四
T42n1824_p0005a28║者」下，總嘆四論，明學之者有其深益。前別嘆
T42n1824_p0005a29║四論，有二對：初內外一雙、次略廣相對。「流滯」
T42n1824_p0005b01║者，學內教人壅滯佛教。今祛其壅滯使佛教
T42n1824_p0005b02║宣流，故云流滯。師又云「決二壅，合兩教。」流二
T42n1824_p0005b03║壅者，一小乘人學小乘迷小乘，故小教壅；二
T42n1824_p0005b04║大乘人學大乘迷大乘，故大乘壅。今《中論》決
T42n1824_p0005b05║斯二教之壅，使二教流也，故云「祛內以流滯」。
T42n1824_p0005b06║閑邪者，閑有多訓，此中正宜以靜釋之。肇師
T42n1824_p0005b07║云：「于時外道紛然競起」，今為防外道紛動，故
T42n1824_p0005b08║須靜而息之。大智則理深而文博，十二門即
T42n1824_p0005b09║文精而理詣也。「予翫之味之」下，第七作者自
T42n1824_p0005b10║謙。「不能釋手」者，謂手不釋卷也。「并目品義題
T42n1824_p0005b11║之於首」者，謂釋二十七品目也。予昔在江南
T42n1824_p0005b12║尋之不得，至京訪問又無，當是失落也。
T42n1824_p0005b13║中論序疏（畢）
T42n1824_p0005b14║
T42n1824_p0005b15║
T42n1824_p0005b16║中觀論疏卷第一（本）
T42n1824_p0005b17║
T42n1824_p0005b18║釋吉藏撰
T42n1824_p0005b19║因緣品第一
T42n1824_p0005b20║將欲釋文，大明二義：初釋因緣品名、二論開
T42n1824_p0005b21║合。釋因緣品名，略為五門：一通別門、二正
T42n1824_p0005b22║名門、三釋名門、四破申門、五同異門。問：何因
T42n1824_p0005b23║緣故標中觀論，復題觀因緣品？答：略明四義。
T42n1824_p0005b24║一者中觀論是一部之通名，觀因緣謂一章
T42n1824_p0005b25║之別稱，示所顯之理無二，故中名唯一；能顯
T42n1824_p0005b26║之教非一，故有眾品之殊。二者所申之理唯
T42n1824_p0005b27║一，故總名無二；所破之病非一，故有眾品不
T42n1824_p0005b28║同。三者題中觀論，標章門也；觀因緣品者，釋
T42n1824_p0005b29║章門也。問：觀因緣品云何釋中觀論耶？答：以
T42n1824_p0005c01║觀此正因緣不生不滅乃至不來不去，故此因
T42n1824_p0005c02║緣即是中道。因於中道發生正觀，觀辨於心
T42n1824_p0005c03║論宣於口，故知觀於因緣釋中觀論。如下偈
T42n1824_p0005c04║云「因緣所生法，我說即是空，亦為是假名，亦
T42n1824_p0005c05║是中道義。」問：斯乃是觀正因緣明中道，云何
T42n1824_p0005c06║名破因緣耶？答：觀正因緣既不生不滅，即破
T42n1824_p0005c07║邪因緣是斷常生滅。是故偈云「能說是因緣，
T42n1824_p0005c08║善滅諸戲論。」能說是因緣，謂顯正也；善滅諸
T42n1824_p0005c09║戲論，謂破邪也。問：觀之與破有何異耶？答：亦
T42n1824_p0005c10║得不異，亦得言異。云不異者，正觀檢邪因
T42n1824_p0005c11║緣不得，即是破邪因緣。言其異者，觀名據申
T42n1824_p0005c12║正、破名約破邪。如云「觀身實相觀佛亦然」，不
T42n1824_p0005c13║可言破身實相破佛亦然，故觀約申正、破據
T42n1824_p0005c14║破邪。問：應以論題正因緣，何故稱觀因緣耶？
T42n1824_p0005c15║答：即此觀名是論字也。以觀辨於心、論宣於
T42n1824_p0005c16║口，觀此因緣不生不滅故稱為觀。問：若爾，何
T42n1824_p0005c17║故不云論因緣品而言觀耶？答：示諸佛菩薩
T42n1824_p0005c18║如行而說，顯論從於觀生，欲令眾生如說而
T42n1824_p0005c19║行。因論發觀，故立觀名也。四者標中觀論是
T42n1824_p0005c20║中發於觀，〈觀因緣品〉明觀發於中。論主因中
T42n1824_p0005c21║發觀，故名中發於觀；為眾生故觀於因緣，顯
T42n1824_p0005c22║因緣是中，故是觀發於中。所以觀發中者，欲
T42n1824_p0005c23║令眾生亦因中發觀故也。正名門第二。問：品
T42n1824_p0005c24║題因緣，是何等因緣？答：總談論意，因緣有三：
T42n1824_p0005c25║一從下破四緣受名，以四緣攝生義盡；今破
T42n1824_p0005c26║四緣，欲釋八不畢竟無生，顯於中實，令因中
T42n1824_p0005c27║發觀，故從所破受名故以目品。二者因緣義
T42n1824_p0005c28║總，故標在論初。以生死涅槃、凡聖解惑皆是
T42n1824_p0005c29║假名相待，無有自性，稱為因緣義，故因緣義
T42n1824_p0006a01║總。又九十六種術非因緣義，以對外道非因
T42n1824_p0006a02║緣義，明一切佛法皆是因緣義，因緣義總。問：
T42n1824_p0006a03║何故辨此因緣耶？答：亦為釋成八不義。以萬
T42n1824_p0006a04║法皆是因緣、無有自性，以無自性是故不生，
T42n1824_p0006a05║顯於中實，令因中發觀，是以建首辨通因緣。
T42n1824_p0006a06║三者此品觀十二因緣，故云觀因緣品。問：何
T42n1824_p0006a07║以知觀十二因緣以目品耶？答：凡有三證。一
T42n1824_p0006a08║者論主偈云「能說是因緣，善滅諸戲論。」能說
T42n1824_p0006a09║是因緣者，謂說十二因緣不生不滅等，故知
T42n1824_p0006a10║是十二因緣。故青目釋云「前為聲聞人說十
T42n1824_p0006a11║二因緣是生滅法，後為菩薩說十二因緣不
T42n1824_p0006a12║生不滅。」二者論引《大品經》云「菩薩坐道場時，
T42n1824_p0006a13║觀十二因緣如虛空不可盡。」三者後小乘兩
T42n1824_p0006a14║品外人問云「前已聞大乘法入第一義，今欲
T42n1824_p0006a15║聞聲聞法入第一義。」論主還舉十二因緣答
T42n1824_p0006a16║之。小乘從十二生滅門入第一義，則知大乘
T42n1824_p0006a17║悟十二無生滅門名入第一義。以三義推之，
T42n1824_p0006a18║故知觀十二因緣以目因緣品也。問：何故從
T42n1824_p0006a19║觀十二因緣立名：不從破四緣受稱也？答：略
T42n1824_p0006a20║明十義。一者十二因緣正明內法過患，菩薩
T42n1824_p0006a21║欲度十二因緣河，故觀於十二。四緣通有為
T42n1824_p0006a22║無為，不正明內法過患，故菩薩不欲度於四
T42n1824_p0006a23║緣河，故不就四緣以明觀行。但為外人不受
T42n1824_p0006a24║十二無生，故舉四緣生立有生義；今破四緣
T42n1824_p0006a25║生，還成十二無生義，所以觀十二緣也。二者
T42n1824_p0006a26║十二因緣通於得失、苞含大小，是故觀之。如
T42n1824_p0006a27║不達因緣成於兩見：一邪因外道、二無因執
T42n1824_p0006a28║計，舉此二迷則總收九十六種術。得於因緣
T42n1824_p0006a29║亦有二人：一者聲聞、二者菩薩。是故十二
T42n1824_p0006b01║該羅得失、苞含大小。三者經言「三狩同度十
T42n1824_p0006b02║二緣河。二乘未盡其原，猶如兔馬；大士方
T42n1824_p0006b03║徹其底，類彼象王。」此論欲明菩薩所行，故觀
T42n1824_p0006b04║於十二。四者經曰「凡夫順十二因緣故流轉
T42n1824_p0006b05║生死，二乘逆十二因緣沈彼涅槃，大士體此
T42n1824_p0006b06║因緣本自不生故不同凡夫之順，今亦不滅
T42n1824_p0006b07║則異二乘之逆，故非凡夫行非賢聖行是菩
T42n1824_p0006b08║薩行。」此論欲申明菩薩所行，故觀於十二。五
T42n1824_p0006b09║者此論引《大品》云「菩薩坐道場時，觀十二因
T42n1824_p0006b10║緣不生不滅如虛空不可盡，即具三種波若。」
T42n1824_p0006b11║十二因緣不生不滅即實相波若，由十二因
T42n1824_p0006b12║緣本無生無滅發生正觀即觀照波若，為眾
T42n1824_p0006b13║生故如實說之即文字波若。問：觀因緣但是
T42n1824_p0006b14║般若，亦是傴和不？答：大士體因緣雖畢竟空，
T42n1824_p0006b15║於六道眾生宛然而有，以照因緣有、本來畢
T42n1824_p0006b16║竟空，名為傴和般若。照畢竟空、於眾生宛然
T42n1824_p0006b17║而有，名般若傴和。以因緣能生權實兩慧為
T42n1824_p0006b18║法身父母，故命初觀之。六者《大涅槃經》明五
T42n1824_p0006b19║種佛性，蓋是諸佛之祕藏、萬流之宗極，蘊在
T42n1824_p0006b20║因緣之內。所以然者，十二因緣不生不滅謂
T42n1824_p0006b21║境界佛性，由十二因緣本無生滅發生正觀
T42n1824_p0006b22║即觀智佛性，斯觀明了即名菩提果佛性。正
T42n1824_p0006b23║觀既彰，生死患累畢竟空永滅，即大涅槃果
T42n1824_p0006b24║果佛性。然十二因緣本性寂滅，未曾境智亦
T42n1824_p0006b25║非因果，不知何以目之，強名正性。正性者，五
T42n1824_p0006b26║性之本也。然此五性更無別體，但因緣一法
T42n1824_p0006b27║轉而為五。因緣既具五性，是以命初即須論
T42n1824_p0006b28║之。七者《涅槃經》云「諸行無常是生滅法，生滅
T42n1824_p0006b29║滅已寂滅為樂。雪山大士歎斯一偈為全如
T42n1824_p0006c01║意珠，為此半行偈棄捨身命。」若住十二因緣
T42n1824_p0006c02║迴流生死，是則無有常樂我淨。此論觀彼十
T42n1824_p0006c03║二因緣本自不生今亦無滅即生滅便息，生
T42n1824_p0006c04║滅既息是則為常，既其有常即具我樂淨，有
T42n1824_p0006c05║斯大利故初觀因緣。八者此論雖無法不窮、
T42n1824_p0006c06║無言不盡，統其要歸會通二諦。然二諦隨處
T42n1824_p0006c07║明之，今就因緣辨則其言顯易，因緣宛然常
T42n1824_p0006c08║畢竟空名第一義，雖畢竟空而因緣宛然稱
T42n1824_p0006c09║為世諦。此論正申二諦，故觀因緣。九者欲
T42n1824_p0006c10║釋中觀論三字，故明於因緣。十二因緣不生
T42n1824_p0006c11║不滅具三種中道故稱中，發生三觀目之為
T42n1824_p0006c12║觀，以觀辨於心論宣於口目之為論。一部始
T42n1824_p0006c13║終但釋三字，是以因緣建乎首篇。十者大明
T42n1824_p0006c14║物病不出二種：一者執性、二者迷假。此論
T42n1824_p0006c15║正破性假二生悟入無生，故觀因緣。問：云何
T42n1824_p0006c16║破性假耶？答既稱因緣，即知假因託緣，無有
T42n1824_p0006c17║自性，故性病便息。本對自性，是故有假；在性
T42n1824_p0006c18║既無，假亦非有；性假若空，便入實相。是故論
T42n1824_p0006c19║云「因緣所生法，是即無自性。若無有自性，云
T42n1824_p0006c20║何有是法？」問：此論但應破洗迷執，蕭焉無寄
T42n1824_p0006c21║玄道自通，何故乃解五種佛性及三種波若？
T42n1824_p0006c22║答：關內〈中論序〉云「其實既宣、其言既明，則
T42n1824_p0006c23║於菩薩之行、道場之照朗然懸解矣。」菩薩之
T42n1824_p0006c24║行為因、道場之照為果，內外迷執既盡，大乘
T42n1824_p0006c25║因果則成。斯乃總攝萬流，豈止乎十義？因緣
T42n1824_p0006c26║一品既具此十門，自下諸文其義亦類。若精
T42n1824_p0006c27║鑒斯意，則如白日朗其胸衿、甘露流其四體
T42n1824_p0006c28║矣。問：三種釋因緣，正用何耶？答：正用通因
T42n1824_p0006c29║緣，以通必攝別，十二門亦然。釋名門第三。問：
T42n1824_p0007a01║云何名為因緣？答：依下偈云「因緣所生法，我
T42n1824_p0007a02║說即是空，亦為是假名，亦是中道義。」略明
T42n1824_p0007a03║因緣凡有三義：一者因緣是空義。以因緣所
T42n1824_p0007a04║生法即是寂滅性，故知因緣即是空義。二者
T42n1824_p0007a05║因緣是假義。既無自性故不得言有，空亦復
T42n1824_p0007a06║空故不得言空，為化眾生故以假名說，故
T42n1824_p0007a07║因緣是假義。三者因緣是中道義。即此因緣
T42n1824_p0007a08║離於二邊，故名為中道。蓋是論文自以三義
T42n1824_p0007a09║釋之。四者依名釋義。亦有三種：一者種子親
T42n1824_p0007a10║而能生為因，水土疎而助發故為緣。二者本
T42n1824_p0007a11║無互體，辨之令有，故稱為因。有可生之義，假
T42n1824_p0007a12║緣助發，故目為緣。故互具有無二義，種受因
T42n1824_p0007a13║緣兩名，故曰因緣。三者毘曇人云：攝因為
T42n1824_p0007a14║緣，故名因緣。又經有三說：一者但作因名，如
T42n1824_p0007a15║六因十因之例。六因如《雜心》說，十因《地持論》
T42n1824_p0007a16║明。二者但作緣名，如四緣十緣之流。四緣
T42n1824_p0007a17║經論皆備，十緣如《舍利弗毘曇》敘。三者因緣
T42n1824_p0007a18║兩說，皆如十二因緣。此皆適化不同，故立名
T42n1824_p0007a19║非一也。破申門第四。問：上云破因緣名因緣
T42n1824_p0007a20║品，破何等人耶？答：異執乃多，略標四種：一
T42n1824_p0007a21║摧外道、二折毘曇、三排成論、四呵大執。總
T42n1824_p0007a22║談外道凡有二計：一計邪因、二執無因。言邪
T42n1824_p0007a23║因者，略明三種：一者即一因外道，謂自在天
T42n1824_p0007a24║等之一因緣，能生萬類之果。二者宿作外道，
T42n1824_p0007a25║謂萬法之果但由往業，無有現緣。三者現緣
T42n1824_p0007a26║外道，謂四大和合能生外法，男女交會能生
T42n1824_p0007a27║眾生。二者無因外道，謂萬法自然而生，不從
T42n1824_p0007a28║因生。所言毘曇因緣者，本有果性，假六因四
T42n1824_p0007a29║緣辨之令生，即二世有義。所言成實因緣者，
T42n1824_p0007b01║雖不明因中本有果性，但果有可生之理，故
T42n1824_p0007b02║假三因四緣辨之得生，即二世無義。所言大
T42n1824_p0007b03║乘因緣者，如成論大乘明世諦有三假，假是
T42n1824_p0007b04║不自，而世諦三假名為因緣。如舊地論師等
T42n1824_p0007b05║辨四宗義，謂毘曇云是因緣宗，成實為假名
T42n1824_p0007b06║宗，波若教等為不真宗，涅槃教等名為真宗。
T42n1824_p0007b07║如斯等類，並是學於因緣而失因緣，故正因
T42n1824_p0007b08║緣成邪因緣，如服甘露反成毒藥，亦如入水
T42n1824_p0007b09║求珠謬持瓦礫。此論破洗如此因緣，故云破
T42n1824_p0007b10║因緣品。以破如此邪執因緣，申明大乘無得
T42n1824_p0007b11║因緣，故以目品。問：龍樹菩薩對緣云何？答：有
T42n1824_p0007b12║四種人學因緣而失因緣。一者犢子云因緣
T42n1824_p0007b13║謂性，五隱因緣別有人法生，四大因緣別有
T42n1824_p0007b14║眼法生。二者毘曇因緣，無有人法，而有眼
T42n1824_p0007b15║法。三者成實因緣，明世諦因緣俱有假人法，
T42n1824_p0007b16║真諦即俱無。四者方廣云都無世諦人法因
T42n1824_p0007b17║緣。如此四人並學因緣失因緣，故破此四人
T42n1824_p0007b18║申正因緣，故以目品。同異門第五。問：《中論．
T42n1824_p0007b19║破因緣品》與《十二門論》觀因緣門此有何異？
T42n1824_p0007b20║答：破邪因緣、申正因緣，其義大同；但文有廣
T42n1824_p0007b21║略離合為異。此論因緣一品攝彼三門，亦合
T42n1824_p0007b22║彼三門為今一品，如因緣門即是此品「如諸
T42n1824_p0007b23║法自性不在於緣中」一偈；第二觀有果無果
T42n1824_p0007b24║門是此品別破四緣初偈；第三觀緣門是此
T42n1824_p0007b25║品結破四緣偈。問：何故離此一品為彼三門；
T42n1824_p0007b26║答：彼論欲示總別觀義。總謂因緣門，別謂因
T42n1824_p0007b27║門及以緣門。此論但明總觀，不明於別觀。而
T42n1824_p0007b28║文互有廣略，義可知矣。第二明論章開合。尋
T42n1824_p0007b29║天竺之與震旦著筆之與口傳敷經講論者，凡
T42n1824_p0007c01║有二種：一者直解釋、二者科章門。如曇影
T42n1824_p0007c02║制疏明此論文有四卷、品二十七，領其大宗
T42n1824_p0007c03║為破眾生斷常之病、申二諦中道，令因此中
T42n1824_p0007c04║道發生正觀也。二者北立三論師明此論文
T42n1824_p0007c05║有四卷，大明三章：初有四偈標論大宗，第
T42n1824_p0007c06║二從〈破四緣〉以下竟〈邪見品〉破執顯宗，第三
T42n1824_p0007c07║最後一偈推功歸佛。以初攝初，故四偈標宗
T42n1824_p0007c08║在於初品；以後攝後，故最後一偈推功歸佛
T42n1824_p0007c09║在後品也。師云：「夫適化無方、陶誘非一，考聖
T42n1824_p0007c10║心以息病為主、緣教意以開道為宗。若因開
T42n1824_p0007c11║以受悟，即聖教為之開；由合而受道，則聖教
T42n1824_p0007c12║為之合。如其兩曉，並為甘露。必也雙迷，俱成
T42n1824_p0007c13║毒藥，豈可偏守一途以壅多門者哉。」具如《法
T42n1824_p0007c14║華玄義》以備斯意矣。但末世鈍根尋其長文不
T42n1824_p0007c15║見起盡，講經論者相與開之。問：經有序正流
T42n1824_p0007c16║通，論何故無耶？答：大聖三達圓明，鑒二世根
T42n1824_p0007c17║性，故立通別兩序；弟子智猶未逮，故不立之。
T42n1824_p0007c18║又群生不窮、大悲無限，非止益當時，欲遠傳
T42n1824_p0007c19║遐代，故有流通；弟子造論，但當時解益，不敢
T42n1824_p0007c20║傳通後世，故不立流通。二者造論本為通經，
T42n1824_p0007c21║故不別立流通也。問：餘論有正說餘勢，此論
T42n1824_p0007c22║何故無耶？答：《無畏》廣本故有，今即是略論故
T42n1824_p0007c23║無。二者因事表理，正以略於初後，故名中論。
T42n1824_p0007c24║自攝嶺相承，分二十七品以為三段：初二十
T42n1824_p0007c25║五品，破大乘迷失，明大乘觀行；次有兩品，破
T42n1824_p0007c26║小乘迷執，辨小乘觀行；第三重明大乘觀行，
T42n1824_p0007c27║推功歸佛。所以有此三段者，正道未曾小大，
T42n1824_p0007c28║赴大小根緣故說大小兩教。而佛在世時，眾
T42n1824_p0007c29║生福德利根，稟斯兩教並皆迷失。論主破彼
T42n1824_p0008a01║二迷、俱申兩教，是故有三段之文。又菩薩欲
T42n1824_p0008a02║遍學諸道，初已知大道、次須識小，則權實
T42n1824_p0008a03║洞明，可得大小雙化也。問：龍樹為何人雙破
T42n1824_p0008a04║大小、雙申兩教？答：略為四緣。一者為學大失
T42n1824_p0008a05║大故破大申大。何以知然？《十二門論》云「末世
T42n1824_p0008a06║眾生薄福鈍根，雖尋經文不能通了。我愍此
T42n1824_p0008a07║等欲令開悟。」即此論云「聞大乘法說畢竟空，
T42n1824_p0008a08║不知何因緣故空，遂失二諦。」故知為破學
T42n1824_p0008a09║大失大之緣申於大教也。又三世十方佛赴
T42n1824_p0008a10║大緣而說大教，三世十方四依菩薩赴大緣
T42n1824_p0008a11║重說大教也。二者為小緣而申大教。以封執
T42n1824_p0008a12║小乘、障隔大道，故須破小而明於大。亦有文
T42n1824_p0008a13║證，故初品破毘曇四緣，乃至〈燃可燃品〉破薩
T42n1824_p0008a14║婆多執法、犢子部計人，即其事也。又三世十
T42n1824_p0008a15║方佛為二緣而說大乘：一為直往菩薩、二為
T42n1824_p0008a16║迴小入大之人。三世十方四依菩薩造論亦
T42n1824_p0008a17║為二人，前為學大乘失大故破大申大，即是
T42n1824_p0008a18║直往之人；次為破學小障大，令迴小入大也。
T42n1824_p0008a19║三者為九十六種外道執邪障大乘之正故破
T42n1824_p0008a20║邪申正。論處處有文。又三世佛就大乘中
T42n1824_p0008a21║破外道，令外道悟入大乘。如《涅槃》六師及
T42n1824_p0008a22║十仙之類。三世四依亦爾，破九十六邪令
T42n1824_p0008a23║迴邪入大乘之正。四者四依為未曾學大小
T42n1824_p0008a24║乘內外之緣，如始出家二眾及在家二眾，為
T42n1824_p0008a25║此眾生直論大法令其取悟。以此等緣，雖未
T42n1824_p0008a26║曾學大小內外，而無始任運在虛妄失道計
T42n1824_p0008a27║有內身外物，今直令觀行求撿無從，便得悟
T42n1824_p0008a28║道也。次申小乘亦為四緣：一為學小乘失小
T42n1824_p0008a29║故破小申小，即小乘因緣品是。二為破外道
T42n1824_p0008b01║障於少乘令迴邪入正。前令迴失從得，今便
T42n1824_p0008b02║迴邪入正，即〈邪見品〉是。三為大乘菩薩申於
T42n1824_p0008b03║小教。自有菩薩解大而未通小，如《法華．藥草
T42n1824_p0008b04║喻品》有此菩薩，今令菩薩解大解小即悟於
T42n1824_p0008b05║權實二智。二十五品破大申大令菩薩悟實
T42n1824_p0008b06║智，次兩品令菩薩悟權智，便入佛知見，得成
T42n1824_p0008b07║法身。十方三世佛出世大意既爾，四依菩薩
T42n1824_p0008b08║出世大意亦爾。四依菩薩出世大意亦爾，故
T42n1824_p0008b09║四依如佛，亦即是佛也。四為未曾學大小內
T42n1824_p0008b10║外之人直為說小乘教，令其悟小乘道果也。
T42n1824_p0008b11║又總判四種障障於大乘：一外道，障中之重、
T42n1824_p0008b12║障中之遠；二小乘，障中之次；三有所得大乘，
T42n1824_p0008b13║障無所得；四無明，都不識大小。而昔本有大
T42n1824_p0008b14║乘根性，菩薩為之說大，令破此四迷，又令此
T42n1824_p0008b15║四人悟入大也。小亦有四種障：一外道；二
T42n1824_p0008b16║有所得小；三偏執大以大斥小，如《法華》論偏
T42n1824_p0008b17║執一乘菩薩；四無明，都不識大小。今亦令此
T42n1824_p0008b18║四人悟入小也。問：《十二門》與《中論》申破何異？
T42n1824_p0008b19║答：《中論》破四迷，申大小二教；《十二門》亦破四
T42n1824_p0008b20║迷，而獨申大教。第三重明大乘觀行推功歸
T42n1824_p0008b21║佛者，凡有十義：一者欲示小乘破邪見不盡，
T42n1824_p0008b22║顯大乘破邪見盡，故重明大乘破邪見。二者
T42n1824_p0008b23║前明從大生小、後辨攝小歸大，故重明大。如
T42n1824_p0008b24║《法華經》總序十方諸佛及釋迦一化，凡有三
T42n1824_p0008b25║輪：一根本法輪，謂一乘教也。二枝末法輪
T42n1824_p0008b26║之教，眾生不堪聞一，故於一佛乘分別說三，
T42n1824_p0008b27║三從一起故稱枝末也。三攝末歸本，會彼三
T42n1824_p0008b28║乘同歸一極。此之三門，無教不收、無理不攝，
T42n1824_p0008b29║如空之含萬像、若海之納百川。今論三段，還
T42n1824_p0008c01║申佛三經：初二十五品，申一乘根本之教；次
T42n1824_p0008c02║兩品，申佛枝末之教；後重明大乘，申攝末歸
T42n1824_p0008c03║本。是故有三段之文。破此三迷、申茲三教，並
T42n1824_p0008c04║是佛功，故最後推功歸佛。三輪之經既無教
T42n1824_p0008c05║不攝，申三輪之論亦無教不收，是故斯論窮
T42n1824_p0008c06║深極廣也。三者初申大乘、次申小乘，則似
T42n1824_p0008c07║成大小乘論，不專名大論；以其中間雖復明
T42n1824_p0008c08║小，以初後並大，故名大論。四者示小不苞大、
T42n1824_p0008c09║大能含小。由具明一化始終大小諸教，然後
T42n1824_p0008c10║始名大乘論，是故第三重論大乘，至論未曾
T42n1824_p0008c11║大小耳。五者申大有其二門：一者就大申大、
T42n1824_p0008c12║二者舉小顯大。二十五品即是就大申大，後
T42n1824_p0008c13║之兩品舉小顯大。六者前但為大緣申明大
T42n1824_p0008c14║法，後但為小緣不堪受大故請說於小，所以
T42n1824_p0008c15║明小。七者此論正明中道，欲辨觀中道者凡
T42n1824_p0008c16║有四人，下智觀故得聲聞菩提，乃至上智觀
T42n1824_p0008c17║故得諸佛菩提。前二十五品已明上智及上
T42n1824_p0008c18║上智觀得菩提，後之兩品次辨中下二智得
T42n1824_p0008c19║菩提義。故此論文云「上已聞大乘法入第一
T42n1824_p0008c20║義，今欲聞聲聞法入第一義。」第一義即中道，
T42n1824_p0008c21║故知中道無二，入者投法不同，即其證也。八
T42n1824_p0008c22║者初明大、次辨小，惑者便起大小二見，是故
T42n1824_p0008c23║最後俱泯二見，明正道未曾大小。九者申大
T42n1824_p0008c24║乘有二門：一者前略後廣、二者前廣後略。初
T42n1824_p0008c25║七品略明大乘觀行，次〈作者品〉已去廣明大
T42n1824_p0008c26║乘觀行，此是為解義故；二者二十五品廣明
T42n1824_p0008c27║大乘觀行，後一偈略明大乘觀行，為易持故
T42n1824_p0008c28║也。十者二十七品雙破大小二邪、俱申二正，
T42n1824_p0008c29║惑者便起邪正二心，是故最後雙泯二見，道
T42n1824_p0009a01║門未曾邪正，故後長行云「無人無法，不應生
T42n1824_p0009a02║邪見正見。」體用權實亦爾。初大次小，從體
T42n1824_p0009a03║起用、從實起權，次攝用歸體、收權入實。入實
T42n1824_p0009a04║則無復有權，亦未曾有實，如是五句。故云「佛
T42n1824_p0009a05║不能行、不能到，是法不可示，言辭相寂滅。」不
T42n1824_p0009a06║知何以目之，約此論則稱為中，經則名為妙
T42n1824_p0009a07║法、法身、佛性、波若。問：依經明佛前說聲聞法、
T42n1824_p0009a08║後說菩薩法，論主應前申小教、後論大乘，何
T42n1824_p0009a09║故前大後小耶？答：經乃前小後大，但此論正
T42n1824_p0009a10║申大乘、傍申小教，故前申於大、後申於小也。
T42n1824_p0009a11║又佛雖說小，意在於大。故《法華》云「諸佛如來
T42n1824_p0009a12║但為教菩薩」，今欲申佛本意，故初明大也。又
T42n1824_p0009a13║佛經亦前說於大、後明於小，如初在道樹說
T42n1824_p0009a14║華嚴之教，後趣鹿苑轉小乘法輪。今亦依佛
T42n1824_p0009a15║此旨，故前大後小。就二十五品，舊開為二：初
T42n1824_p0009a16║二十一品破世間人法，明大乘觀行；後四品
T42n1824_p0009a17║破出世人法，明大乘觀行。所以世出世俱破
T42n1824_p0009a18║者，稟教之流謂世出世為二，故成二見。故
T42n1824_p0009a19║《大品》云「諸有二者，無道無果。」《涅槃》云「明、無明，
T42n1824_p0009a20║愚者謂二。」《華嚴》云「迷惑賢聖道，生死涅槃謂
T42n1824_p0009a21║二。」《法華》云「如來如實知見三界之相」，天親釋
T42n1824_p0009a22║云「眾生界與涅槃界不離，眾生有如來藏故。」
T42n1824_p0009a23║《淨名》云「悟不二故，得無生忍。」今欲破如此二
T42n1824_p0009a24║見、申無二之道，故前破世間、後破出世。今明
T42n1824_p0009a25║求世間出世間畢竟不可得，即是非世非出
T42n1824_p0009a26║世乃名中道。所以前破世間、後破出世者，蓋
T42n1824_p0009a27║是從易至難為次第故也。就二十一品，又開
T42n1824_p0009a28║為三：初至〈觀業〉有十七品，破稟教邪迷、顯中
T42n1824_p0009a29║道實相。第二〈觀法〉一品次明得益。第三〈時〉、〈因
T42n1824_p0009b01║果〉、〈成壞〉有三品，重破邪迷、重明中道實相。所
T42n1824_p0009b02║以開此三者，依《智度論》釋〈習應品〉，初正說菩
T42n1824_p0009b03║薩習應波若；第二明於得益，謂重罪消滅、諸
T42n1824_p0009b04║天守護；三重明習應。諸佛說經既其有三，
T42n1824_p0009b05║菩薩造論義亦如是。以邪教覆正經，其義不
T42n1824_p0009b06║明照，故破於偏邪、顯中道之實相。中道之實
T42n1824_p0009b07║相既顯，三乘賢聖由之而成，故次明得益。睿
T42n1824_p0009b08║師序云「其實既宣、其言既明，於菩薩之行、道
T42n1824_p0009b09║場之照朗然懸解矣。」但略說未周，兼鈍根難
T42n1824_p0009b10║悟，故重破邪迷、重說實相也。就初十七品又
T42n1824_p0009b11║開為二：初有七品，略破人法，明大乘觀行；次
T42n1824_p0009b12║十品，廣破人法，辨大乘觀行。初略後廣，為解
T42n1824_p0009b13║義故。又利根易悟，略釋便解；鈍根難了，廣開
T42n1824_p0009b14║乃悟。就七品即為七段。就〈因緣品〉中自開為
T42n1824_p0009b15║二：第一牒八不享造論意、第二重牒八不而
T42n1824_p0009b16║解釋之。就第一又二：初牒八不、第二序造論
T42n1824_p0009b17║意。就牒八不分為三別：第一正牒八不，明所
T42n1824_p0009b18║申教體；第二半偈，歎八不之用；第三半偈，敬
T42n1824_p0009b19║人美法。初明教體，即是二諦；次明教用，即
T42n1824_p0009b20║是二智。所以先明二諦、次明二智者，然諦智
T42n1824_p0009b21║未曾一二，不二而二，故諦智方便約緣不同。
T42n1824_p0009b22║非諦無以悟智、非智無以明諦，如來內智明
T42n1824_p0009b23║了、外照根緣，故說二諦言教。內有二智、外
T42n1824_p0009b24║說名諦，即是智能諦所。諦不說諦、諦還說智，
T42n1824_p0009b25║即是諦能智所。欲明諦智行說因緣，今正赴
T42n1824_p0009b26║緣說教，故先明於諦、次辨於智也。又先明二
T42n1824_p0009b27║諦後明二智者，前正明說教、後明教意。所以
T42n1824_p0009b28║說八不二諦者，為令眾生發生二智故也。望
T42n1824_p0009b29║佛從本至末，望緣即是因教發智也。又此論
T42n1824_p0009c01║正申二諦、傍明二智義，故先說諦而後智。《百
T42n1824_p0009c02║論》正明二智、傍明二諦，故先智而後諦也。問：
T42n1824_p0009c03║何故標八不有論初也。答：略明十義。一者為
T42n1824_p0009c04║欲辨經論資申之義。八不即是三世諸佛方
T42n1824_p0009c05║等要經，論主稟經發生二智，然後為物造論，
T42n1824_p0009c06║此即是經資於論。後解釋八不，破外道迷失，
T42n1824_p0009c07║謂論申於經也。所以須牒經者，恐小乘之流
T42n1824_p0009c08║不生信受，故命初標經八不，即明勸信意也。
T42n1824_p0009c09║二者題標中論，今解釋之。初標八不即是中
T42n1824_p0009c10║道，後解釋八不即是明論，是以題文稱中論
T42n1824_p0009c11║也。三者序眾生失本，故牒八不在論初。問：
T42n1824_p0009c12║失八不為有幾人？答略有四人：一者迷失八
T42n1824_p0009c13║不，故有六道紛然。如《涅槃經》云「是一味藥，隨
T42n1824_p0009c14║其流處有六種味。」即是失中道佛性成六道
T42n1824_p0009c15║味。八不即是中道佛性也。二者諸外道等求
T42n1824_p0009c16║此一道而不能得，故成九十六種。如《涅槃經》
T42n1824_p0009c17║云「凡夫之人雖加功苦，不得是藥。」三者二乘
T42n1824_p0009c18║之人封執諸法決定有生，聞說無生心不信
T42n1824_p0009c19║受。如《智度論》云「佛滅度後有五百部，聞畢
T42n1824_p0009c20║竟空如刀傷心。」四者學大乘人聞畢竟空，遂
T42n1824_p0009c21║成斷見，失於罪福，又無二諦。如此四人並失
T42n1824_p0009c22║八不，今欲題其失本，以顯曉示之，令知所失，
T42n1824_p0009c23║故在論初。四者示眾聖得原，故標在論初。得
T42n1824_p0009c24║此八不亦有四人，如《涅槃》云「觀中道者凡有
T42n1824_p0009c25║四種：下智觀故得聲聞菩提、中智觀故得緣
T42n1824_p0009c26║覺菩提、上智觀故得菩薩菩提、上上智觀故
T42n1824_p0009c27║得諸佛菩提。」以為欲明眾聖得本，故題之在
T42n1824_p0009c28║首。五者此論以二諦為宗，八不正明二諦，故
T42n1824_p0009c29║標之在初。六者欲示學教人所表。如來說生
T42n1824_p0010a01║死涅槃因果等法者，為表不生死不涅槃、不
T42n1824_p0010a02║因果之正道也。七者欲明八不言約意包總
T42n1824_p0010a03║攝眾教，故標在初。《智度論》云「四悉檀攝十二
T42n1824_p0010a04║部經八萬法藏。三悉檀可破，第一義悉檀不
T42n1824_p0010a05║可破。雖說三悉檀，為顯第一義悉檀。」第一義
T42n1824_p0010a06║悉檀是八不，今欲明八不攝四悉檀及十二
T42n1824_p0010a07║部經八萬法藏，故標在初。問：何以知八不即
T42n1824_p0010a08║是第一義悉檀？答：《智度論》引《中論》八不釋第
T42n1824_p0010a09║一義悉檀，故知八不是第一義悉檀也。八
T42n1824_p0010a10║者欲明此論是折中之說，前無序分、後略餘
T42n1824_p0010a11║勢，命初即標中道。九者初標中觀論是標章
T42n1824_p0010a12║門，次題觀因緣品謂釋章門，明八不是釋因
T42n1824_p0010a13║緣。是故偈云「能說是因緣，善滅諸戲論」也。問：
T42n1824_p0010a14║八不即是因緣，論破因緣應破八不。答：了因
T42n1824_p0010a15║緣即是八不則申而不破，迷因緣即是不八
T42n1824_p0010a16║即破而不申，故標八不因緣滅不八戲論。此
T42n1824_p0010a17║即釋〈因緣品〉在論初意。八不則是因緣，八不
T42n1824_p0010a18║既在論初，〈因緣〉即居眾品之首。十者欲分大
T42n1824_p0010a19║小二論不同，故初標八不。小乘論則是生滅
T42n1824_p0010a20║之論，故有生滅觀；大乘論是無生滅論，故
T42n1824_p0010a21║初明無生滅觀。問：何以知然？答：《法華》曰「昔於
T42n1824_p0010a22║波羅㮈轉四諦法輪，分別說諸法五眾之生
T42n1824_p0010a23║滅。」小乘四諦、十二因緣皆是生滅，苦集即是
T42n1824_p0010a24║相生，故名為生；滅道為明還滅，故是滅義。三
T42n1824_p0010a25║諦並是有為，故入無餘時悉捨故是斷；滅諦
T42n1824_p0010a26║是無為，稱之為常。三諦有差別，名之為異；滅
T42n1824_p0010a27║諦無差別，故稱為一。苦集是生死法，故名為
T42n1824_p0010a28║來；滅道為欲反原，稱之為出，故滅諦名滅止
T42n1824_p0010a29║妙出。四諦既爾，十二因緣亦然。十二相生為
T42n1824_p0010b01║生，十二還滅為滅，滅十二為斷，得無為曰
T42n1824_p0010b02║常。十二三世因果不同，名之為異；滅十二，無
T42n1824_p0010b03║三世因果，名之為一；七果從五因而來，目之
T42n1824_p0010b04║為來；滅十二，出生死，故稱之為出。則知為
T42n1824_p0010b05║二乘明生滅法，故是生滅觀。《成實》雖有五聚
T42n1824_p0010b06║明義，四諦為其正宗；毘曇之流亦復如是。今
T42n1824_p0010b07║欲簡異小乘生滅論，明大乘無生滅論，諸法
T42n1824_p0010b08║本自不生，故非苦非集；今亦無滅，故非道。本
T42n1824_p0010b09║自無生，豈有苦集可斷？今亦無滅，豈有無為
T42n1824_p0010b10║之常？下例可知。問：何以知不生不滅明無四
T42n1824_p0010b11║諦耶？答：下〈四諦品〉外人難論主：若一切法空，
T42n1824_p0010b12║無生亦無滅，如是即無有四聖諦之法。即良
T42n1824_p0010b13║證也。問：生滅論既名四諦，無生滅論是何諦
T42n1824_p0010b14║耶？答：即是一實諦。如《勝鬘》明一實諦是究竟
T42n1824_p0010b15║圓極之性，即顯斯論是究竟圓極滿字論也。
T42n1824_p0010b16║此即是一種正意釋八不也。問：《法華．信解品》
T42n1824_p0010b17║云「四大聲聞說一切諸法無生無滅、無大無
T42n1824_p0010b18║小。」小乘亦有八不，與大乘何異？答：五義不
T42n1824_p0010b19║同。一者小乘人但得眾生空，故得眾生不生
T42n1824_p0010b20║不滅，未得法空，未得法無生滅；大乘則人法
T42n1824_p0010b21║俱無生滅也。二者設如《成實論》及《智度論》，明
T42n1824_p0010b22║小乘人具得二空俱無生滅者，但是拆法明
T42n1824_p0010b23║無生，未得本性無生；大乘則明本性無生也。
T42n1824_p0010b24║三者小乘人滅生滅方得無生滅，此猶是生
T42n1824_p0010b25║滅。有生滅故是生也，滅於生滅故是滅，故
T42n1824_p0010b26║小乘無生滅猶是生滅。故《涅槃》云「二乘之人
T42n1824_p0010b27║名有所得」也。四者小乘人但得三界內人法
T42n1824_p0010b28║無生，大乘人具得內外一切法無生。五者小
T42n1824_p0010b29║乘人但見虛妄無生，不見中道佛性無生，故
T42n1824_p0010c01║但見空，不見不空、不行中道。大乘則異之，見
T42n1824_p0010c02║虛妄無生，又見中道佛性無生也。然八不文
T42n1824_p0010c03║約義豐、意深理遠，自攝嶺興皇隨經傍論破
T42n1824_p0010c04║病顯道釋此八不，變文易體方言甚多，今略
T42n1824_p0010c05║撰始終以二條解釋：一者就初牒八不略釋
T42n1824_p0010c06║解之、後重牒八不廣料簡也。就初牒八不，述
T42n1824_p0010c07║師三種方言。第一云：所以牒八不在初者，為
T42n1824_p0010c08║欲洗淨一切有所得心。所以然者，有所得之
T42n1824_p0010c09║徒，所行所學無不墮此八計之中。如小乘人
T42n1824_p0010c10║謂有解之可生、有惑之可滅，生死無常為斷、
T42n1824_p0010c11║佛果凝然是常，真諦無差別故一、俗諦方有
T42n1824_p0010c12║差別不同故異，眾生從無明地流轉故來、反
T42n1824_p0010c13║本還原故出。今二十七品橫破八迷、竪窮五
T42n1824_p0010c14║句，以求彼生滅不得，故云不生不滅。生滅既
T42n1824_p0010c15║去，不生不滅、亦生滅亦不生滅、非生滅非
T42n1824_p0010c16║不生滅五句自崩。是故論末偈云「一切法空
T42n1824_p0010c17║故，世間常等見，何處於何時，誰起是諸見。」次
T42n1824_p0010c18║偈推功歸佛云「瞿曇大聖主，憐愍說是法，悉
T42n1824_p0010c19║斷一切見，我今稽首禮。」故此論一部橫破八
T42n1824_p0010c20║迷、竪窮五句，洗顛倒之病令畢竟無遺，即
T42n1824_p0010c21║是中實，故云不生不滅乃至不常不斷也。然
T42n1824_p0010c22║非生非不生既是中道，而生而不生即是假
T42n1824_p0010c23║名，此假生假不生即是二諦，故以無生滅生
T42n1824_p0010c24║滅以為世諦，以生滅無生滅為第一義諦。然
T42n1824_p0010c25║假生不可言生、不可言不生，即是世諦中道。
T42n1824_p0010c26║假不生不可言不生、不可言非不生，名為真
T42n1824_p0010c27║諦中道。此是二諦各論中道。然世諦生滅是
T42n1824_p0010c28║無生滅生滅，第一義無生滅是生滅無生滅。
T42n1824_p0010c29║然無生滅生滅豈是生滅？生滅無生滅豈
T42n1824_p0011a01║是無生滅？故非生滅非無生滅，名二諦合明
T42n1824_p0011a02║中道也。師又一時方言云：所以就八不明三
T42n1824_p0011a03║種中道者，凡有三義：一者為顯如來從得道
T42n1824_p0011a04║夜至涅槃夜常說中道，中道雖復無窮，略明
T42n1824_p0011a05║三種則該羅一切，故就此偈辨於三中，總申
T42n1824_p0011a06║佛一切教。二者此論既稱中論，故就八不明
T42n1824_p0011a07║於中道，中道雖多，不出三種，故就此偈辨於
T42n1824_p0011a08║三中。三者為學佛教人作三中不成故墮在
T42n1824_p0011a09║偏病，今對彼中義不成，欲成中義，故辨三種
T42n1824_p0011a10║中也。問：云何學佛教人三中不成？答：他云實
T42n1824_p0011a11║法滅故不常、假名相續故不斷，不常不斷名
T42n1824_p0011a12║世諦中道。今謂不常猶是斷、不斷猶是常，唯
T42n1824_p0011a13║見斷常，何中之有？又言：因中未有果事故言
T42n1824_p0011a14║非有、有得果之理故言非無，非有非無為世
T42n1824_p0011a15║諦中道。考而論之，非有猶是無、非無猶是有，
T42n1824_p0011a16║亦無中矣。又云：真諦四絕故名為中。今請
T42n1824_p0011a17║問之：為有四絕之理為、無此理耶？若有四絕
T42n1824_p0011a18║之理則名為有，不得稱中；若無四絕之理則
T42n1824_p0011a19║無真諦，亦非中矣。又真諦定絕，不可不絕，此
T42n1824_p0011a20║乃是偏，何謂中道耶？又中是無礙，真諦定
T42n1824_p0011a21║絕遂不得不絕；既其有礙，云何名中？又真諦
T42n1824_p0011a22║四絕，絕除四句，則是無於四句，故名為斷；有
T42n1824_p0011a23║此四絕之理則名為有，故是常見。故〈成壞品〉
T42n1824_p0011a24║云「若有所受法，則墮於斷常，當知所受法，若
T42n1824_p0011a25║常若無常。」彼二諦合明中道者，謂非真非俗
T42n1824_p0011a26║名為中道。是亦不然。非真猶是俗、非俗猶是
T42n1824_p0011a27║真，還是二諦，更無別中。以此推之，三中不
T42n1824_p0011a28║成。為對此三種中不成，故今明三種中道。問：
T42n1824_p0011a29║云何辨三種中耶？答：他有有可有則有生可
T42n1824_p0011b01║生，則有生可生則有滅可滅。有生可生，生不
T42n1824_p0011b02║由滅；有滅可滅，滅不由生。生不由滅，生非滅
T42n1824_p0011b03║生；滅不由生，滅非生滅。生非滅生，故生是自
T42n1824_p0011b04║生；滅非生滅，故滅是自滅。自生則是實生，自
T42n1824_p0011b05║滅則是實滅，實生實滅則是二邊，故非中道。
T42n1824_p0011b06║今明無有可有，以空故有，則無生可生，亦無
T42n1824_p0011b07║滅可滅。無生可生，由滅故生；無滅可滅，由生
T42n1824_p0011b08║故滅。由滅故生，生是滅生；由生故滅，滅是生
T42n1824_p0011b09║滅。生是滅生，生不自生；滅是生滅，滅不自滅。
T42n1824_p0011b10║生非自生，但世諦故假說生；滅非自滅，但世
T42n1824_p0011b11║諦故假說滅。假生不生、假滅不滅，不生不滅
T42n1824_p0011b12║名世諦中道。對世諦生滅明真諦不生滅，以
T42n1824_p0011b13║空有為世諦，世諦假生假滅；有空為真諦，真
T42n1824_p0011b14║諦不生不滅。此不生不滅，非自不生不滅，待
T42n1824_p0011b15║世諦假生明真諦假不生、待世諦假滅明真
T42n1824_p0011b16║諦假不滅，非不生非不滅為真諦中道。二諦
T42n1824_p0011b17║合明中道者，無生滅生滅為世諦、生滅無生
T42n1824_p0011b18║滅為真諦。無生滅生滅，豈是生滅？生滅無
T42n1824_p0011b19║生滅，豈是無生滅？故非生滅非無生滅名二
T42n1824_p0011b20║諦合明中道。問：後明三中，與前何異？答：前明
T42n1824_p0011b21║二諦中道，是因緣假名，破自性二諦，故名為
T42n1824_p0011b22║中。第三雙泯二假，稱為體中。故前語有四重
T42n1824_p0011b23║階級：一者求性有無不可得，故云非有非無
T42n1824_p0011b24║名為中道。外人既聞非有非無，即謂無復真
T42n1824_p0011b25║俗二諦，便起斷見。是故次說而有而無以為
T42n1824_p0011b26║二諦，接其斷心。次欲顯而有而無，明其是中
T42n1824_p0011b27║道有無，不同性有無義，故次明二諦，用中雙
T42n1824_p0011b28║彈兩性。次欲轉假有無二，明中道不二，故明
T42n1824_p0011b29║體中。此是攝嶺興皇始末，對由來義有此四
T42n1824_p0011c01║重階級。得此意者，解一師立中假體用意也。
T42n1824_p0011c02║又初非性有無以為中者，此是假前中義。次
T42n1824_p0011c03║而有而無名為二諦，是中後假義。次假有非
T42n1824_p0011c04║有假無非無二諦合明中道者，此是假後中
T42n1824_p0011c05║義。問：破性中此是假前中，二諦表中道是假
T42n1824_p0011c06║後中，云何是中前假、中後假耶？答：中前假者
T42n1824_p0011c07║未說體中，而前明於假，則上而有而無是也。
T42n1824_p0011c08║中後假者說體中竟，方說而有而無是也。又
T42n1824_p0011c09║中前假即從有無入非有非無，從用入體。中
T42n1824_p0011c10║後假非有非無假說有無，從體起用也。中假
T42n1824_p0011c11║義內具足明之，今略示大宗也。後意明漸捨
T42n1824_p0011c12║義，則世諦破性生滅，以辨不生不滅明於中
T42n1824_p0011c13║道；真諦破假生滅，以辨不生不滅明於中道。
T42n1824_p0011c14║二諦合明中則雙泯假性，欲同明二諦俱無
T42n1824_p0011c15║生義，故與前異也。問：世諦不性，生云不生；真
T42n1824_p0011c16║諦不假，生明不生。此是釋八不？今二諦合明
T42n1824_p0011c17║中道則云非生滅非不生滅，即是非八不？非
T42n1824_p0011c18║非八不云何是釋八不義？答：八不言約意包。
T42n1824_p0011c19║若有生滅無生滅猶是生滅義，非生滅非不
T42n1824_p0011c20║生滅乃是無生滅義，故二諦理雖泯生無生，
T42n1824_p0011c21║猶是釋八不義也。師又一時方言云：世諦即
T42n1824_p0011c22║假生假滅，假生不生、假滅不滅，不生不滅
T42n1824_p0011c23║為世諦中道。非不生、非不滅為真諦中道。二
T42n1824_p0011c24║諦合明中道者，非生滅非不生滅，則是合明
T42n1824_p0011c25║中道也。問：此與上何異耶？答：此有二意。一
T42n1824_p0011c26║者則世諦生是不生，如色即是空，故不生即
T42n1824_p0011c27║是世諦也。真諦亦不生者，此則明相因義，因
T42n1824_p0011c28║世諦生故明真諦不生。云此是師正意也。二
T42n1824_p0011c29║者欲示階漸明義者，世諦中不生不滅，即是
T42n1824_p0012a01║真諦之假，非是破性明中，乃明世諦假生、雖
T42n1824_p0012a02║生不起，世諦假滅、雖滅不失，故生滅宛然而
T42n1824_p0012a03║未曾生滅，故世諦之中即是真諦之假。真諦
T42n1824_p0012a04║假不生滅，此是生滅無生滅，故不生不滅宛
T42n1824_p0012a05║然而未曾無生無滅，故是二諦合明雙泯二
T42n1824_p0012a06║諦。大意如前。問：云何乃取真諦之假為世諦
T42n1824_p0012a07║中耶？答：師云方等大意，言以不住為端、心
T42n1824_p0012a08║以無得為主，故說世諦為令悟真，故以真諦
T42n1824_p0012a09║假為世諦之中。如《涅槃》云「欲令眾生深識第
T42n1824_p0012a10║一義故說世諦」，又云「五受陰空名為苦義。說
T42n1824_p0012a11║苦為令捨樂，亦不住苦，故以空為苦義。」說俗
T42n1824_p0012a12║不令住俗，乃令因俗悟不俗，故以真諦為俗
T42n1824_p0012a13║義。真諦之中亦爾，說不生為明非生非不生，
T42n1824_p0012a14║故非生非不生是不生義。乃至說真俗二令
T42n1824_p0012a15║悟不二，故不二以為二義。《華嚴》云「一切有
T42n1824_p0012a16║無法，了達非有無」，即其事也。方言甚多，略明
T42n1824_p0012a17║三種。至後重牒八不，廣料簡之。「能說是因緣
T42n1824_p0012a18║善滅諸戲論」下，第二明教用。即是辨二智中
T42n1824_p0012a19║道。以佛智能說八不中道滅諸戲論，即是教
T42n1824_p0012a20║之用也。又初一偈正說八不，此偈明說八不
T42n1824_p0012a21║意。所以說八不者，有二種意：一為顯三種中
T42n1824_p0012a22║道、二為滅諸戲論。佛說八不既有二意，今
T42n1824_p0012a23║標在論初申八不者亦有二意。故《摩耶經》云
T42n1824_p0012a24║「龍樹燃正法炬，滅邪見幢。」《楞伽》云「為人說大
T42n1824_p0012a25║乘，能破有無見」也。既是佛智能說，故須明於
T42n1824_p0012a26║二智。此二智由二諦中道而生，二諦既是中
T42n1824_p0012a27║道故二智亦是中道。二智謂方便及以實智，
T42n1824_p0012a28║亦具三種中道。實方便不可定言方便、不可
T42n1824_p0012a29║定言不方便，謂方便慧中道。方便實不可定
T42n1824_p0012b01║言實、不可定言不實，名為實智中道。此是
T42n1824_p0012b02║二慧各明中道。實方便則非方便、方便實即
T42n1824_p0012b03║非實，非實非方便謂二智合明中道。非實非
T42n1824_p0012b04║方便名一正觀、非真非俗名一正境，境智是
T42n1824_p0012b05║因緣之義，既稱境智是則非智、既稱智境是
T42n1824_p0012b06║則非境，非智非境泯然無際。前雖開境智，竟
T42n1824_p0012b07║無所開；後雖合境智，亦未曾合。若遊此玄門
T42n1824_p0012b08║則戲論斯寂，故龍樹致敬。問：二智二諦皆是
T42n1824_p0012b09║中道，顯正性不？答：亦得也。問：與《涅槃》五性何
T42n1824_p0012b10║異也？答：此中明二智與二諦，則二智是果性，
T42n1824_p0012b11║以明佛二智故也。二諦是佛所照之境，但有
T42n1824_p0012b12║此兩性。此境智皆開發正性，非境非智亦有
T42n1824_p0012b13║正性義也。問：何故彼明五性，今明兩性？答：正
T42n1824_p0012b14║明二智之能說、二諦之所說，不正明因果，故
T42n1824_p0012b15║但有二性。彼經正明因果、開發正性，故明五
T42n1824_p0012b16║性義也。若就論主悟二諦發生二智，亦是因
T42n1824_p0012b17║因開發正性，故亦得具五性也。師又釋：能
T42n1824_p0012b18║說是因緣，開為二雙：上半破邪顯正、下半敬
T42n1824_p0012b19║人歎法。能說是因緣者，歎佛智能說三種中
T42n1824_p0012b20║道因緣，即顯正也。善滅諸戲論者，第二破邪
T42n1824_p0012b21║也，謂能說八不因緣滅不八戲論。不八戲論
T42n1824_p0012b22║者，即二乘人是也，令二乘人迴小入大也。又
T42n1824_p0012b23║破菩薩有所得生滅心，令菩薩悟入於大。即
T42n1824_p0012b24║知說八不因緣破三乘人戲論，令三乘人皆
T42n1824_p0012b25║悟入大乘也。又就〈觀法品〉明戲論有二：一者
T42n1824_p0012b26║愛論，謂於一切法有取著心；二者見論，於
T42n1824_p0012b27║一切法作決定解。又利根者起見論，鈍根人
T42n1824_p0012b28║起愛論。又在家人起愛論，出家人起見論。又
T42n1824_p0012b29║天魔起愛論，外道起見論。又凡夫起愛論，二
T42n1824_p0012c01║乘起見論。今說此八不，滅二種戲論也。師又
T42n1824_p0012c02║約漸捨義明五種戲論：一者佛有誡勸二門，
T42n1824_p0012c03║諸惡莫作名為誡門、諸善奉行名為勸門。惡
T42n1824_p0012c04║有乖理㾈墜、損他感苦，故名戲論；善是符理
T42n1824_p0012c05║清昇、利他招樂，故非戲論。二者善有二門，有
T42n1824_p0012c06║所得善不動不出名為戲論、無所得善能動
T42n1824_p0012c07║能出故非戲論。三者得無得二名為戲論，如
T42n1824_p0012c08║云「明與無明愚者謂二，諸有二者無道無果。」
T42n1824_p0012c09║若有得無得平等不二者，名不戲論。「智者了
T42n1824_p0012c10║達其性無二」，無二之性即是實性。第四明二
T42n1824_p0012c11║與不二是二邊，並是戲論；若能非二不二中
T42n1824_p0012c12║道，則無戲論。次二不二、非二非不二並是名
T42n1824_p0012c13║相，皆是戲論；言亡慮絕則非戲論。第五若有
T42n1824_p0012c14║戲論若有不戲論，並是戲論；若無戲論、無不
T42n1824_p0012c15║戲論，方是不戲論也。問：何故就戲論不戲論
T42n1824_p0012c16║明二智中道？答：戲論破慧眼，是皆不見佛，故
T42n1824_p0012c17║名戲論。無戲論者，即是慧眼，故名為中也。「我
T42n1824_p0012c18║稽首禮佛」者，此第三推功歸佛。論主致敬，明
T42n1824_p0012c19║向能說是因緣、善滅諸戲論者，此是佛說，非
T42n1824_p0012c20║是我說也。又稽首者欲請佛加護，敢佛弟子
T42n1824_p0012c21║有所說法無不承於佛力，今欲申佛無生二
T42n1824_p0012c22║諦破於眾邪，故請佛加護。又龍樹未悟無生，
T42n1824_p0012c23║欲自樹為佛從，託迹海宮得無生忍，方以佛
T42n1824_p0012c24║為師、己為弟子，是故禮也。又論主因佛悟無
T42n1824_p0012c25║生，今報佛恩，是故禮佛。又禮佛者，欲令後
T42n1824_p0012c26║人於論生信，明八不者此是佛說，非天魔外
T42n1824_p0012c27║道調達等說，亦非我說，此是佛說。以小乘人
T42n1824_p0012c28║不信一切法畢竟空，如刀傷心，故推功歸佛
T42n1824_p0012c29║也。問：云何名諸說中第一？答：九十六種術名
T42n1824_p0013a01║為邪說，非是第一；諸佛正法名為第一。就
T42n1824_p0013a02║佛說中有大乘小乘，小乘不了不名第一，大
T42n1824_p0013a03║乘了義名為第一。就大乘中，此之八不是方
T42n1824_p0013a04║等中心、諸佛要觀，是第一中之第一也。問：何
T42n1824_p0013a05║故作此歎耶？答：欲明佛略說於前、龍樹廣敷
T42n1824_p0013a06║於後，說之於前既是第一之經、敷之於後
T42n1824_p0013a07║即是第一之論，學此論者蓋是第一之人矣。
T42n1824_p0013a08║又欲勸信故作此言。小乘人云：生滅亦是佛
T42n1824_p0013a09║說、無生滅亦是佛說，云何說無生以破生耶？
T42n1824_p0013a10║是故明生滅是方便，非第一之說；無生是真
T42n1824_p0013a11║實，名第一之說也。
T42n1824_p0013a12║中觀論疏卷第一（本畢）
T42n1824_p0013a13║
T42n1824_p0013a14║
T42n1824_p0013a15║中觀論疏卷第一（末）
T42n1824_p0013a16║
T42n1824_p0013a17║釋吉藏撰
T42n1824_p0013a18║「問曰何故造斯論」下，第二明造論意。龍樹造
T42n1824_p0013a19║論唯有偈本，自下長行皆是青目所釋。就文
T42n1824_p0013a20║為二：一問、二答。問有二種：一因上生、二者
T42n1824_p0013a21║孤起。因上生者，上云能說是因緣善滅諸戲
T42n1824_p0013a22║論，既歎佛能開中道善滅諸戲論，若爾佛已
T42n1824_p0013a23║顯中道、已滅戲論，汝今何故更復造論？若更
T42n1824_p0013a24║復造論，則佛未顯中道、未滅戲論。第二孤起
T42n1824_p0013a25║問者，凡有八意：一者佛經既無量，眾生尋讀
T42n1824_p0013a26║猶尚不盡，汝今何故更復造論。若更造者，將
T42n1824_p0013a27║非屏於佛經開顯汝論？二者佛言巧智深，眾
T42n1824_p0013a28║生尋讀猶不能解。汝言不及佛言、智淺於佛
T42n1824_p0013a29║智，尋讀汝論豈得悟耶？若尋讀汝論遂得解
T42n1824_p0013b01║者，則言智勝佛。三者如《成實論．立論品》云「問
T42n1824_p0013b02║曰：不應造論論佛語也。所以然者，一切智人意
T42n1824_p0013b03║趣難解。若佛自論可名為論，若佛不論餘人
T42n1824_p0013b04║不能論。」龍樹既未齊佛，何能論佛意耶？四
T42n1824_p0013b05║者諸佛明見未來根性，在世說經，預杜其迷、
T42n1824_p0013b06║逆開其解，斯事已足。汝今何故更復造論耶？
T42n1824_p0013b07║五者馬鳴等已造論竟，汝今何故更復造論
T42n1824_p0013b08║耶？六者汝已造《大無畏論》廣明中實、廣滅戲
T42n1824_p0013b09║論，《中觀》已在其內。汝今何故更復造耶？七
T42n1824_p0013b10║者凡造論者多有過失，顯他之短、明己之長。
T42n1824_p0013b11║假使內無是非，外觀多過失，故不應造論。八
T42n1824_p0013b12║者龍樹出世如佛重興，外人不敢遮於造論，
T42n1824_p0013b13║但未解造論所由，故請陳其意，是故問耳。「答
T42n1824_p0013b14║曰」下，第二論文既長，今懸答之。答第一問云：
T42n1824_p0013b15║佛經已開中實、已滅戲論，此但化益當時。末
T42n1824_p0013b16║世眾生亦更起戲論、覆障中道，是故我今更
T42n1824_p0013b17║須造論。答第二問云：正為佛經文言浩博難
T42n1824_p0013b18║可尋究，是故我今略撮方等中心、諸佛要觀
T42n1824_p0013b19║名為八不，則眾生悟之為易。故下文云「諸
T42n1824_p0013b20║法雖無量，略說八事，則為總破一切法空。」又
T42n1824_p0013b21║佛在世時眾生利根，聞佛略說則悟；佛滅度
T42n1824_p0013b22║後眾生鈍根，待論主廣𢾭乃解。如佛直說無
T42n1824_p0013b23║生，龍樹以種種門釋於無生也。又佛隨機散
T42n1824_p0013b24║說，論主隨義束說，為是因緣應須造論。答第
T42n1824_p0013b25║三問云：佛雖智深言巧，但末代根緣屬在於
T42n1824_p0013b26║我。是故經云「若緣不屬佛，佛不能度。」今緣屬
T42n1824_p0013b27║四依，故四依度之，如阿難度須跋陀事經云。
T42n1824_p0013b28║答第四問：龍樹雖未齊佛，少見佛意，隨力解
T42n1824_p0013b29║釋，是故無過。故《成實論》云「解者造論，不解
T42n1824_p0013c01║者止。」答第五問：如經云「所應度者皆已度竟，
T42n1824_p0013c02║餘未度者為作得度因緣。」則未來度之正在
T42n1824_p0013c03║四依，非佛所化，故須造論也。答第六問：馬
T42n1824_p0013c04║鳴造論自為馬鳴之緣、龍樹造論自為龍樹
T42n1824_p0013c05║之緣，不應責也。答第七問云：《無畏》之廣自
T42n1824_p0013c06║為廣緣、此論之略自為略緣，不應難也。答第
T42n1824_p0013c07║八問云：今造論者不為破他顯己，但以慈悲
T42n1824_p0013c08║所以造論，如有目人見無目者入深水火境，
T42n1824_p0013c09║若不悟之便非菩薩。今造論破邪顯正意亦
T42n1824_p0013c10║如是。答第九問云：如來在世說經有益，我
T42n1824_p0013c11║今造論亦有深利益。答前孤起及因上生，故
T42n1824_p0013c12║有九問答也。就答開為二章：第一序佛出世
T42n1824_p0013c13║說經意。「佛滅度後」下，第二序龍樹出世作論
T42n1824_p0013c14║意也。問：外人但問造論、不問說經，今但應答
T42n1824_p0013c15║其造論，何故答說經耶？答：解有五義。第一
T42n1824_p0013c16║明雖復答其說經，即是解造論所由。以經是
T42n1824_p0013c17║所論、論是能論，若無所論則無能論，能論所
T42n1824_p0013c18║論具足方名為論。二者先序佛說經意即是
T42n1824_p0013c19║佛說中經，後明造論意即是明論中義，故秤
T42n1824_p0013c20║中論。此是論中經，故名中論。三者論主引佛
T42n1824_p0013c21║說經以並外人問，汝若遮我不聽造論，亦應
T42n1824_p0013c22║遮佛不聽說經。所以然者，有佛必有菩薩，有
T42n1824_p0013c23║經必有論，如白日潛光、明月接曜，如來戢影、
T42n1824_p0013c24║菩薩舒暉，是故不應遮造論也。四者前序說
T42n1824_p0013c25║經意，是經生於論；後序造論意，即是論生於
T42n1824_p0013c26║經。經生於論者，龍樹稟於佛經發生二智，有
T42n1824_p0013c27║二智方得作論。故經云「從佛口生，從正法化
T42n1824_p0013c28║生」，即其事也。云何論生於經？佛滅度後邪義
T42n1824_p0013c29║障經亦令不復現，今破病申經即是論生經
T42n1824_p0014a01║也。五者初序說經意，明眾生所迷；後序造
T42n1824_p0014a02║論意，即辨破能迷。若不辨經是所迷則不得
T42n1824_p0014a03║明於能迷，既不得明於能迷則不得辨於能
T42n1824_p0014a04║破，便無有論也。就第一序佛說經意中又
T42n1824_p0014a05║二：第一明佛說小乘經意，又第二明佛說大
T42n1824_p0014a06║乘經意。然至道未曾大小，但赴大小兩緣故
T42n1824_p0014a07║明大小兩教。今因此大小以悟非大非小，所
T42n1824_p0014a08║以前小後大者，欲示一途次第。若就三輪，初
T42n1824_p0014a09║明大教、次辨於小、後攝小歸大。今欲示從
T42n1824_p0014a10║淺至深，故自小之至大。問：前釋云初序佛說
T42n1824_p0014a11║中經、後明立論意，若爾但應明大乘經，何
T42n1824_p0014a12║故辨小乘耶？答：有二義。一者欲舉小對大，如
T42n1824_p0014a13║《法華》將欲歎今大先明昔小教，故云「分別說
T42n1824_p0014a14║諸法五眾之生滅。」《大品》見第二轉法輪，以《涅
T42n1824_p0014a15║槃》十三卷明今昔二法輪皆舉小對大。二者
T42n1824_p0014a16║此論具申大小，是故雙牒佛說大小也。就說
T42n1824_p0014a17║小中又開為二：一辨邪興、二明說正。前亦
T42n1824_p0014a18║是感，後復亦是名應。就說邪興為二：初別列
T42n1824_p0014a19║八計、後總結過患。問：眾計非一，何故止列八
T42n1824_p0014a20║計？答：有五義。一者雖有九十六種，略說八計；
T42n1824_p0014a21║如部雖有二十，略明五部。二者此八計是眾
T42n1824_p0014a22║計中大，列大則小可知。三者八計之中前二
T42n1824_p0014a23║計人、後六執法，舉法人則總攝一切。四者
T42n1824_p0014a24║前計二天所說、後六計人所說，人天該羅眾
T42n1824_p0014a25║異。五者八計之中，七為有因、一為無因，有因
T42n1824_p0014a26║無因具攝收萬執。問：八謬何故偏列計生？答：
T42n1824_p0014a27║凡有二義。一者生為萬化之根，若伐其根則
T42n1824_p0014a28║枝條自壞。二者上列八不則明於藥，今敘八
T42n1824_p0014a29║生次陳其病。若無八生之病則無八不之藥，
T42n1824_p0014b01║良以諸法未曾生與無生。問：若唯破生明無
T42n1824_p0014b02║生，即但有破性明空，無本性空也。答：為破性
T42n1824_p0014b03║本不空，故言本性空耳。窮考法實非空非不
T42n1824_p0014b04║空，何破不破？又所以明八計生者，以失諸
T42n1824_p0014b05║法無生，故橫計八生。上標八不題其所失，今
T42n1824_p0014b06║敘八生正陳其失。問：下文乃明破八計生、辨
T42n1824_p0014b07║十二因緣生，此是破生說生，豈關破生明無
T42n1824_p0014b08║生耶？答：後說因緣生，凡有三義：一者破外道
T42n1824_p0014b09║生，即應為說大乘本性無生。但為倒情既重，
T42n1824_p0014b10║不堪聞說大乘本自無生，故權說小乘因緣
T42n1824_p0014b11║生義。此是以輕倒用奪重倒，以㨝出㨝義也。
T42n1824_p0014b12║二者欲顯外道具有二迷：一迷大乘本自無
T42n1824_p0014b13║生、二迷小乘因緣生義。三者顯外道復有二
T42n1824_p0014b14║迷：一迷第一義諦本自無生、二迷世諦因緣
T42n1824_p0014b15║假生。「自在天生」者，此中列計具足三寶。「有人
T42n1824_p0014b16║言」，即僧寶也。「自在天」，謂佛寶也。「萬物從自在
T42n1824_p0014b17║天生」，作此說之，即是法寶也。問：三論列彼二
T42n1824_p0014b18║天有何異耶？答：此中所列是佛所破緣，《百論》
T42n1824_p0014b19║所列是提婆所破緣，十二門論所列是佛滅
T42n1824_p0014b20║度後小乘人所破緣，是故異也。又此《中論》所
T42n1824_p0014b21║列為明法義，《百論》所列為明人義，《十二門論》
T42n1824_p0014b22║所列通為明人法義。以自在天能造作萬物，
T42n1824_p0014b23║即是作者，名為人義；六道之苦是自在天所
T42n1824_p0014b24║作，名為法義。故《十二門論》破作者門具破人
T42n1824_p0014b25║法。問：云何名從自在天生？答：如《十二門論》說：
T42n1824_p0014b26║自在天變化造作萬法，萬法若滅還歸彼天。
T42n1824_p0014b27║自在天三品苦行：下品苦行生腹行虫、中品
T42n1824_p0014b28║苦行生飛鳥、上品苦行生人天，故生六道故
T42n1824_p0014b29║有三種苦行。此天面有三目、騎白牛、手執白
T42n1824_p0014c01║拂。又言：頭戴日月、手執髑髏，並出他經。《涅槃》
T42n1824_p0014c02║明第五迦羅鳩馱，計自在天生義。「韋紐天」者，
T42n1824_p0014c03║影師云：「前天色界之頂，此天是欲界之極。」問：
T42n1824_p0014c04║自在天三品苦行生六道，今云何生耶？答：劫
T42n1824_p0014c05║初之時一切皆空，有大水聚，十方風起能令
T42n1824_p0014c06║波波相次、風風相持。水上有一人，千頭、二千
T42n1824_p0014c07║手足，化從水生，名曰韋紐天。此天齊中有
T42n1824_p0014c08║一千葉蓮華，中有光如萬日俱照。有一梵王
T42n1824_p0014c09║因此華生，亦放光明如萬日俱照。梵王作念：
T42n1824_p0014c10║「此處何故空無眾生？」作是念時，光音天子命
T42n1824_p0014c11║盡之者應生此土，有八天子一時化生。此
T42n1824_p0014c12║八天子心念：「我從梵王生。」梵王亦念：「我生此
T42n1824_p0014c13║八天子。」從八天子生天地人民萬物。八天子
T42n1824_p0014c14║是眾生之父，梵王是八天子之父，韋紐是梵
T42n1824_p0014c15║王之父。韋紐手執輪戟，有大威勢，故云萬物
T42n1824_p0014c16║從其生也。問：《智度論》列三天，二天如上列，第
T42n1824_p0014c17║三名鳩摩羅伽天。鳩摩羅伽者，此言童子天，
T42n1824_p0014c18║以其是初禪梵王，顏如童子故以為名。亦那
T42n1824_p0014c19║羅延天，那羅延此云生本，以其是眾生之本
T42n1824_p0014c20║故也。《中》、《百》二論何故但列二天？答：凡有二義。
T42n1824_p0014c21║一者外道明有三天者，即是彼家三身：自在
T42n1824_p0014c22║天為本，如內法身佛；應為韋紐，如內應身佛；
T42n1824_p0014c23║韋紐齊中化為梵王，如內化身佛也。《智度論》
T42n1824_p0014c24║具明三身義，所以列三天也。彼家復有真應
T42n1824_p0014c25║兩身義，故《中》、《百》二論但列二天。二者列二天
T42n1824_p0014c26║攝得三天，以韋紐齊中即有梵王，故不須列
T42n1824_p0014c27║第三天也。「從和合生」者，凡有四義：一者其人
T42n1824_p0014c28║推求諸法不應從二天生。所以然者，若萬物
T42n1824_p0014c29║從二天生者，二天復從誰生耶？故現見四大
T42n1824_p0015a01║和合有外物生、父母和合生於眾生。所以言
T42n1824_p0015a02║此執為謬者，以其但見緣因、不識正因。正因
T42n1824_p0015a03║謂遠由業行，蓋是見近不見遠，是故為謬。二
T42n1824_p0015a04║者諸法從眾因緣生，無有從一因生義。上計
T42n1824_p0015a05║從二天生者，是從一因而生，故不同上說也。
T42n1824_p0015a06║三者諸法從平等因生，平等因者謂因能生
T42n1824_p0015a07║果、因復從因，故名平等。自在天等但能生他、
T42n1824_p0015a08║不從他生，故非平等因。四者提婆論中明有
T42n1824_p0015a09║一外道計：未有天地本有一男一女，從此男
T42n1824_p0015a10║女生一切人物，故云和合生也。「從時生」，智度
T42n1824_p0015a11║論明時有二種：一者時體是常，但為萬法作
T42n1824_p0015a12║於了因、不作生因，是故此時名不變因。不變
T42n1824_p0015a13║因者，謂常相因也。二者謂別有時體，能生萬
T42n1824_p0015a14║物，故為萬物作生殺因。如偈云「時來眾生
T42n1824_p0015a15║熟，時去即摧朽。時轉如車輪，是故時為因。」開
T42n1824_p0015a16║善謂：三相是時，能生萬法。與此大同。「從世
T42n1824_p0015a17║性生」者，即是冥初外道。以神通力見八萬劫
T42n1824_p0015a18║事，自爾之前冥然不知，謂此一冥為諸法始，
T42n1824_p0015a19║故云冥初。一切世間以為本性，名為世性。成
T42n1824_p0015a20║論師辨無明流來，地論者執乖真起妄，與此
T42n1824_p0015a21║相似。「從變生」者，變生者變有四種：一神通
T42n1824_p0015a22║變，如變石為玉。二性自變，如少變為老。三
T42n1824_p0015a23║遇緣變，如水遇寒則變為氷。四者外道謂別
T42n1824_p0015a24║有變法能變生萬法，如阿毘曇種類以類於
T42n1824_p0015a25║眾生。若執虎變成人、鹿變成佛，亦猶此執之
T42n1824_p0015a26║例。然將外道難，數論亦難。何故六道眾生
T42n1824_p0015a27║別有種類而萬法無耶？又若眾生別有種類
T42n1824_p0015a28║萬法無者，亦眾生別有生法萬物應無生。又
T42n1824_p0015a29║眾生自有變異法，不須變法變之，亦應自有
T42n1824_p0015b01║生，不須別有生法生之義。若答云：四相中已有
T42n1824_p0015b02║異相，相即是變法者，與外道別有變法變於
T42n1824_p0015b03║一切，有何異耶？「從自然生」者，外道推求諸法
T42n1824_p0015b04║因義不成，故謂萬法自然而生。但解自然有二
T42n1824_p0015b05║家：若如莊周所論，明有之已生則不須生，無
T42n1824_p0015b06║之未生復何能生？今言生者，自然爾耳。蓋是
T42n1824_p0015b07║不知其所以然，謂之自然，此明自然有因、自
T42n1824_p0015b08║然無因。二者外道謂諸法無因而生，名為自
T42n1824_p0015b09║然。故經云「䓶頭自尖、飛鳥異色，誰之所作？
T42n1824_p0015b10║自然爾耳。」成實者謂：無明元品之惑託空而
T42n1824_p0015b11║生，皆無因之類也。「微塵生」者，外道計至妙
T42n1824_p0015b12║之色圓而且常，聚則成身、散則歸本，天人六
T42n1824_p0015b13║道莫不由之生。數論師云：以細色成麁色，而
T42n1824_p0015b14║隣虛最小。與此執略同。羅什師云：「佛不說有
T42n1824_p0015b15║極微，若說極微即墮邊見。但說一切色若麁
T42n1824_p0015b16║若細皆是無常苦空無我令人得道，以諸論
T42n1824_p0015b17║義師自說有極微色耳。」「有如是等謬」下，第二
T42n1824_p0015b18║總結過患。所以須總結者，凡有二義：一者略，
T42n1824_p0015b19║上雖列八計，未辨邪正；今欲明此八計是邪
T42n1824_p0015b20║非正，故須總結之。二者為欲攝法，上略明
T42n1824_p0015b21║八計則是總攝眾邪，故須結也。有如是等謬
T42n1824_p0015b22║者，有二：一不識實相無生而計有生，是故為
T42n1824_p0015b23║謬。二者不識諸法從因緣而生，謂從八種而
T42n1824_p0015b24║生，故名為謬。然有此身心已是顛倒，於中
T42n1824_p0015b25║更復起邪，既是倒中之倒，所以秤謬。「墮於無
T42n1824_p0015b26║因邪因」者，凡就此文有三義：一者若就正義，
T42n1824_p0015b27║無如此因，故名無因；於彼邪心謂有，名為邪
T42n1824_p0015b28║因。此迷悟合名也。二者即邪因之計，具邪因
T42n1824_p0015b29║無因。萬物從自在天生，是邪因；而自在天
T42n1824_p0015c01║不從他生，是無因義。三者前六後一名為邪
T42n1824_p0015c02║因，自然一計謂無因也。問：何故八計之中不
T42n1824_p0015c03║以邪因為一類、無因為一類，而前列六計邪
T42n1824_p0015c04║因、次列第七無因、後列第八邪因也。答：示外
T42n1824_p0015c05║道所計虛妄。初立有因，推因義不成；次執無
T42n1824_p0015c06║因，推無因不成，還執有因。是故前後相間列
T42n1824_p0015c07║也。「斷常」者，有因是有，故名為常；無因是無，故
T42n1824_p0015c08║所以名斷。又從因生果，即是本無今有。必已
T42n1824_p0015c09║有還無，故名為斷；無因有果，此則為常。初義
T42n1824_p0015c10║就因明斷常，後義就果明斷常。三者邪因是
T42n1824_p0015c11║常而果無常，故是斷常。無因是無故斷，有果
T42n1824_p0015c12║是有故常，亦具斷常。「邪見」者，邪見有二種：一
T42n1824_p0015c13║別邪見，謂撥無因果，非此中所明。二通邪見，
T42n1824_p0015c14║以其所見不正，故名為邪，即今文是也。問：無
T42n1824_p0015c15║因邪因，五見中何見所攝？答：身見者計有於
T42n1824_p0015c16║我，邊見者執我斷常，見取是正諸見，戒取
T42n1824_p0015c17║謂非道為道，邪見撥無因果。此無因邪因非
T42n1824_p0015c18║四見所攝，四見所不攝者屬通邪見。又有數
T42n1824_p0015c19║論師云：邪因屬戒取攝，即苦諦下戒取。然
T42n1824_p0015c20║戒取雖明非道為道，但此是略舉其一。非因
T42n1824_p0015c21║計因通屬戒取，無因是集諦下邪見所攝，以
T42n1824_p0015c22║撥無集諦因故也。有人言：非因計因，如計微
T42n1824_p0015c23║塵為因，此是執果為因，即是迷果。如計杌為
T42n1824_p0015c24║人，正是迷杌，故屬苦諦下通邪見攝。實有集
T42n1824_p0015c25║因而撥言無因，是集諦下別邪見所攝。「種種
T42n1824_p0015c26║說我我所」者，外道有二迷：一者迷法無生、二
T42n1824_p0015c27║者迷人無生。上來明不知諸法無生，橫計有
T42n1824_p0015c28║生，故是迷法無生；今是迷人無生也。迷法
T42n1824_p0015c29║無生，墮無因邪因；迷人無生，墮即陰離陰。又
T42n1824_p0016a01║有外道，非但迷我無我，亦迷無我我，以迷二
T42n1824_p0016a02║無我，謂迷第一義諦；迷於二我，謂迷世諦也。
T42n1824_p0016a03║「不知正法」者，自上以來敘其能迷，此之一句
T42n1824_p0016a04║明其所迷。所以計人及法者，以不知正法故
T42n1824_p0016a05║也。「佛欲斷如是等」下，第二明佛出世破邪顯
T42n1824_p0016a06║正，即是辨應義也。問：前既是邪，即應障佛。云
T42n1824_p0016a07║何感佛？答：有二種邪。一者若邪定不可改，便
T42n1824_p0016a08║障於佛，不得感佛。故《法華》云「入邪見稠林，於
T42n1824_p0016a09║千萬億劫不聞佛名字，亦不聞正法。」二者本
T42n1824_p0016a10║習正教，中途逢邪緣起於邪迷，此邪將滅、正
T42n1824_p0016a11║觀將生，是故感佛。故《智度論》云「惡將滅、善將
T42n1824_p0016a12║生，是時見佛聞法也。」江南廣明有三種感：一
T42n1824_p0016a13║者未來感佛，如上。二過去感佛，引《法華》云「我
T42n1824_p0016a14║等宿福，慶今得值世尊。」三現在感佛，如《勝鬘》
T42n1824_p0016a15║云「即生此念，時佛於空中現」也。問：他亦云惡
T42n1824_p0016a16║將滅、善將生，與今何異？答：此是龍樹舊義，
T42n1824_p0016a17║他取用之，故非他義也。又他言：有惡之可滅、
T42n1824_p0016a18║有善之可生。今明諸法本性清淨，未曾善惡，
T42n1824_p0016a19║亦非生滅，但約倒情虛妄故有惡生，倒情若
T42n1824_p0016a20║歇秤之為滅耳，實非定有生滅也。就文為二：
T42n1824_p0016a21║一明說教意、二正明說教。就說教意中凡有
T42n1824_p0016a22║二意：一者破邪、二者顯正。「佛欲斷如此等
T42n1824_p0016a23║諸邪見」，即破邪也。「令知佛法故」，謂顯正也。此
T42n1824_p0016a24║是對邪所以說正，在邪若去、正亦不留，至論
T42n1824_p0016a25║道門未曾邪正。「先於聲聞法中」下，第二正明
T42n1824_p0016a26║說教。前說教意，謂內智察緣即知病識藥，今
T42n1824_p0016a27║外吐言教謂應病授藥。問：前云佛欲斷邪見
T42n1824_p0016a28║令知佛法，今云何乃言於聲聞法中說十二
T42n1824_p0016a29║因緣？答：凡有二意。一者是內外相對，前明
T42n1824_p0016b01║諸外道法，今總辨五乘之教悉名佛法，所以
T42n1824_p0016b02║聲聞教亦名佛法也。二者前云令知佛法者，
T42n1824_p0016b03║此就佛本意，諸佛本意但為大事因緣明於
T42n1824_p0016b04║佛道，今為鈍根之流不堪受佛道，故於一佛
T42n1824_p0016b05║乘權說小乘教。故前據於本實、今約於末權，
T42n1824_p0016b06║不相違也。依此義，即具三輪：令知佛法，即根
T42n1824_p0016b07║本法輪；先於聲聞法中說十二因緣，謂枝末
T42n1824_p0016b08║法輪；後為說大乘，是攝末歸本教也。以經
T42n1824_p0016b09║具三輪，論申於經亦具三輪矣。聲聞有四種：
T42n1824_p0016b10║如《法華論》說：一決定聲聞，謂本習小乘，證於
T42n1824_p0016b11║小果。二退菩提心聲聞，本發大心，退大取小。
T42n1824_p0016b12║三增上慢聲聞，未得小果謂得小果。四應化
T42n1824_p0016b13║聲聞，方便示現。總此四種，名為聲聞也。又所
T42n1824_p0016b14║以名聲聞法者，此欲明聲聞、菩薩兩藏相對。
T42n1824_p0016b15║小乘名聲聞藏，故云聲聞法；大乘名菩薩藏，
T42n1824_p0016b16║故名菩薩法。問：小乘有聲聞、緣覺二人，何故
T42n1824_p0016b17║偏名聲聞法？大乘中有佛、菩薩，云何獨名菩
T42n1824_p0016b18║薩法耶？答：立二藏名者，此是立教名也。夫立
T42n1824_p0016b19║教之意正為稟教之人，緣覺不稟教、聲聞稟
T42n1824_p0016b20║教，故名聲聞藏；菩薩稟教、佛不稟教，故名
T42n1824_p0016b21║菩薩藏。問：《法華經》言為聲聞說四諦，今云何
T42n1824_p0016b22║乃說十二因緣？答：經有通教、別教，《法華》明其
T42n1824_p0016b23║別教，《涅槃經》云「十二緣河，三聖俱度。」此是通
T42n1824_p0016b24║教。此論正辨其正意俱度之義，所以菩薩
T42n1824_p0016b25║聲聞同觀十二因緣也。又十二因緣即是四
T42n1824_p0016b26║諦，略因緣為四諦、廣四諦為因緣。故十二相
T42n1824_p0016b27║生名為苦集，還滅之義名為滅道。問：乃知教
T42n1824_p0016b28║為通別。今何故就通不取別？乃知因緣即
T42n1824_p0016b29║四諦，何故辨因緣不辨四諦耶？答：夫論設教
T42n1824_p0016c01║因病而起。經云「眾生病有三種：一貪欲病，
T42n1824_p0016c02║教不淨觀。二瞋恚病，教慈悲觀。三愚癡病，教
T42n1824_p0016c03║因緣觀。」今此八計正是愚癡，故說因緣。若說
T42n1824_p0016c04║四諦者，此是藥廣而病狹，以四諦遍破三毒
T42n1824_p0016c05║故，則藥病不得相秤，是故說十二因緣。問：經
T42n1824_p0016c06║云「因緣甚深」，愚人云何能解？答：此非牛羊
T42n1824_p0016c07║等癡，乃是世智辨聰邪推僻執計無因邪因，
T42n1824_p0016c08║故名癡耳。問：青目自作此釋、為有所承？答：《智
T42n1824_p0016c09║度論》釋《般若．無盡品》云「為破世間無因邪因，
T42n1824_p0016c10║故說十二因緣。」青目引彼釋此也。問：云何十
T42n1824_p0016c11║二因緣治上諸計耶？答：上來諸計凡有五句，
T42n1824_p0016c12║今次第治之。以不識因緣故名為謬，若識因
T42n1824_p0016c13║緣不名謬也。過去二因生現在五果，現在三
T42n1824_p0016c14║因生未來兩果，治無因也。此十二因緣名為
T42n1824_p0016c15║正因，即破微塵自在之邪因也。十二相生不
T42n1824_p0016c16║斷不常，以因壞故不常、果續故不斷，即破
T42n1824_p0016c17║斷常也。若見十二因緣名為正見，故〈四諦品〉
T42n1824_p0016c18║云「若見因緣法，是人能見佛。見苦集滅道，則
T42n1824_p0016c19║破邪見也。」但有十二不同，無有一我，若有我
T42n1824_p0016c20║者應有十三。既無有我亦無我所，故說十二
T42n1824_p0016c21║破我我所也。「又為已習行有大心」者下，此第
T42n1824_p0016c22║二明佛說大乘教意，即是說八不。意明說八
T42n1824_p0016c23║不為大乘人、不為小乘人，八不是大乘教非
T42n1824_p0016c24║小乘教也。就文為二：初辨教緣，即是感；次辨
T42n1824_p0016c25║緣教，即是應。問：前感應與此何異？答前明邪
T42n1824_p0016c26║感正應，此是小乘感應，亦是遠感應也；今
T42n1824_p0016c27║是習無生之緣、感無生之教，是大乘感應，亦
T42n1824_p0016c28║是近感應也。問：此猶是前小緣轉悟入大乘，
T42n1824_p0016c29║別有大緣耶？答：具有二義。一者別有兩緣，前
T42n1824_p0017a01║赴小緣而說小法、今為大緣而演大乘。二者
T42n1824_p0017a02║猶是前人初即從邪入正，今即迴小入大。故
T42n1824_p0017a03║望法華經意者，有二種菩薩：一直往菩薩、二
T42n1824_p0017a04║迴小入大之人，即此事也。已習行者，無量劫
T42n1824_p0017a05║來習無生觀。故《法華》云「有佛子心淨柔軟亦
T42n1824_p0017a06║利根，無量諸佛所而行深妙道也。」有大心者，
T42n1824_p0017a07║前明過去久習，此明現在大心。又向雖言久
T42n1824_p0017a08║習，或可習小，故今簡之，明有大心也。「堪受深
T42n1824_p0017a09║法者」，雖發大心，或未能堪受深法。故《大品．如
T42n1824_p0017a10║化品》云「為新發意菩薩說生滅如化，不生不
T42n1824_p0017a11║滅不如化；為久行大士辨生滅不生滅一切
T42n1824_p0017a12║如化。」即如今辨一切無生也。「以大乘法說因
T42n1824_p0017a13║緣相」下，此第二明緣教。就文為二：初正辨教、
T42n1824_p0017a14║次引經證。「一切法不生」者，小乘人云：無為無
T42n1824_p0017a15║生、有為有生，非一切無生。今明有為與無為
T42n1824_p0017a16║一切不生也。故《大品經》云「雖生死道長、眾生
T42n1824_p0017a17║性多，菩薩應如是正憶念：生死邊如虛空、眾
T42n1824_p0017a18║生性邊亦如虛空，是中無生死往來，亦無解
T42n1824_p0017a19║脫者。」以生死本自不生，故無往來。既無生死
T42n1824_p0017a20║之往來，生何所滅？故名為涅槃，故無解脫。所
T42n1824_p0017a21║以生死涅槃畢竟皆空，故一切無生。又涅槃
T42n1824_p0017a22║本自不生，生死亦本自不生，故名一切不生。
T42n1824_p0017a23║「畢竟空」者，若有生有不生則非畢竟空，以一
T42n1824_p0017a24║切無生名畢竟空。問：何故言畢竟空耶？答：《涅
T42n1824_p0017a25║槃經》云「菩薩猶如香象，徹十二因緣河底，所
T42n1824_p0017a26║言底者名為空相。」今欲簡異兔馬，故有此言。
T42n1824_p0017a27║「如般若中說」下，第二引《大品．無盡品》證也。問：
T42n1824_p0017a28║此論遍申眾經，何故偏引般若？答：有六義。一
T42n1824_p0017a29║者《智度論》云「三藏中未說菩薩行，《般若》中正
T42n1824_p0017b01║明菩薩行。」即《波若》是大乘之初，正對小乘，故
T42n1824_p0017b02║偏引其初也。二者般若明於二道：一般若道、
T42n1824_p0017b03║二方便道，蓋是三世諸佛法身父母。故《智度
T42n1824_p0017b04║論》云「於一切大乘經中最為深大」，故偏引之。
T42n1824_p0017b05║三者又般若正顯實相，破洗顛倒有所得，開發
T42n1824_p0017b06║正觀、滅諸重罪，入道為要，故偏引之。四者昔
T42n1824_p0017b07║江南大令般若師云：「般若名為得道經，以其
T42n1824_p0017b08║得道正由實相故也。」五者山中大師云：「《智度
T42n1824_p0017b09║論》雖廣釋般若，而《中論》正解般若之中心，故
T42n1824_p0017b10║偏引般若。所以然者，《中論》正明實相中道，令
T42n1824_p0017b11║識於中道、發生正觀。《大品》亦正明實相，因實
T42n1824_p0017b12║相發生般若。」以明義正同，故偏引之。六者又
T42n1824_p0017b13║蓋是趣引一文，不應難也。「觀十二因緣如虛
T42n1824_p0017b14║空不可盡」者，此中具明五性及三種般若，品
T42n1824_p0017b15║初已解釋竟。言不可盡者，凡有三義：一者十
T42n1824_p0017b16║二因緣如虛空，虛空即是實相，由觀實相發
T42n1824_p0017b17║生正觀，故有三世諸佛。過去佛觀實相發生
T42n1824_p0017b18║正觀，實相不可盡，餘二世佛亦然。故〈無盡
T42n1824_p0017b19║品〉云「過去佛學是般若得成佛，而般若不可
T42n1824_p0017b20║盡，二世佛亦然。」二者實相若是有無四句、此
T42n1824_p0017b21║即有盡極處、名為有盡；以實相絕有無四句、
T42n1824_p0017b22║無盡極處，故名不盡。三者二乘滅十二因緣
T42n1824_p0017b23║即是盡義，以二乘滅十二因緣則是但見於
T42n1824_p0017b24║空，不見十二因緣即是中道佛性；今正對二
T42n1824_p0017b25║乘，明菩薩知十二因緣本自不生、今亦無滅，
T42n1824_p0017b26║故言不盡。即此十二因緣不生不滅是佛性，
T42n1824_p0017b27║故菩薩坐道場時即見佛性也。「佛滅度後」下，
T42n1824_p0017b28║第二序龍樹作論意。分為四別：第一明時節、
T42n1824_p0017b29║第二明鈍根、第三明迷教、第四明作論破
T42n1824_p0017c01║迷。解佛滅後不同，《部執論》云：一百一十六
T42n1824_p0017c02║年分為兩部。一上坐部，謂佛畢竟涅槃。此小
T42n1824_p0017c03║乘執也。二大眾部，謂佛雖般涅槃，而不般涅
T42n1824_p0017c04║槃。般之言入、涅槃言滅，此明應身雖滅、法身
T42n1824_p0017c05║常存。宋代二師同兩部義。彭城竺僧弼作《丈
T42n1824_p0017c06║六即真論》云「如月在高天影現百水，水清則
T42n1824_p0017c07║像現、水濁即像隱。緣見有生滅，佛實無去來。」
T42n1824_p0017c08║此略同大眾部義也。次彭城嵩法師云：「雙林
T42n1824_p0017c09║滅度，此為實說；常樂我淨，乃為權說。故信《大
T42n1824_p0017c10║品》而非《涅槃》。」此略同上座部義。後得病，舌爛
T42n1824_p0017c11║口中，因改此迷。引懸鏡高堂為喻，像雖去來，
T42n1824_p0017c12║鏡無生滅。然境雖起謝，而智體凝然。問：佛為
T42n1824_p0017c13║有應法起息應名滅、為無應法起而云滅耶？
T42n1824_p0017c14║答：自古爰今凡有三種釋。開善藏師用弼公
T42n1824_p0017c15║義，眾生於佛法身上見有生滅，佛實無生滅。
T42n1824_p0017c16║故經云「慈善根力令彼見之，五指實無師子。」
T42n1824_p0017c17║莊嚴旻法師云：「別有應法起。故以本垂迹為
T42n1824_p0017c18║生，息迹歸本秤滅。如經云『金翅鳥王上昇虛
T42n1824_p0017c19║空高無量由旬，觀彼水性及見己影。』即其
T42n1824_p0017c20║證也。」招提琰法師云：「具有二義。」今明正為
T42n1824_p0017c21║異論紛綸，或言實滅、或言不滅，或言有應法
T42n1824_p0017c22║起、或言無起，並是諍論，是故龍樹出世破之。
T42n1824_p0017c23║諸見若息，然後乃識因緣假名無方大用，非
T42n1824_p0017c24║起非不起、非亦起亦不起、非非起非非不起，
T42n1824_p0017c25║適緣而用具諸善根。雖具諸義亦不同他說，
T42n1824_p0017c26║蓋是起無所起名為不起，不起而起名之為
T42n1824_p0017c27║起。不可聞起定為起解，聞不起定作不起解
T42n1824_p0017c28║也。問：由佛滅度故眾生起迷。佛若不滅則不
T42n1824_p0017c29║起迷，即咎在於佛。答：《智度論》云「佛有三時利
T42n1824_p0018a01║益眾生：一為菩薩時、二得佛時、三滅度時。」
T42n1824_p0018a02║《華嚴經》云「欲令眾生生歡喜善故，現王宮生。
T42n1824_p0018a03║欲令眾生生戀慕善故，示雙林滅。」既云三時
T42n1824_p0018a04║利益物，故知緣自起迷，佛無過也。「後五百歲」
T42n1824_p0018a05║者，問：釋迦佛法凡有幾年？答：出處不同，今略
T42n1824_p0018a06║引六處，從小至多。一者《俱舍論》引經云「釋迦
T42n1824_p0018a07║佛法住世千年。所以然者，釋迦過去世為瓦
T42n1824_p0018a08║師，值過去釋迦佛。而過去釋迦佛法住世千
T42n1824_p0018a09║年，因是發願：『未來作佛亦名釋迦，佛法亦
T42n1824_p0018a10║得千年。』」此言千年者，但說正法不論像法。二
T42n1824_p0018a11║者《摩耶經》云「正法五百年，像法一千年，合一
T42n1824_p0018a12║千五百年。」三者真諦三藏引《毘婆沙》云「七佛
T42n1824_p0018a13║法住世久近不同。迦葉佛法住世七日，𤘽那
T42n1824_p0018a14║含牟尼佛法住世六十年，𤘽留村馱佛法住
T42n1824_p0018a15║世十二年，釋迦牟尼佛精進力故法住世二
T42n1824_p0018a16║千年。」問：若住二千年，何故《摩耶經》云一千五
T42n1824_p0018a17║百年？答：不相違也。二千年者，此據其本；一
T42n1824_p0018a18║千五百，此約其末。佛法本應二千年，為度女
T42n1824_p0018a19║人出家損正法五百年，故唯有一千五百年。
T42n1824_p0018a20║問：損五百年，為迫失、為不失耶？答：凡有三釋。
T42n1824_p0018a21║一云：迫失，即是引《摩耶經》為證。二解云：此五
T42n1824_p0018a22║百流入像法。此解無所出。三釋云：尼修八敬，
T42n1824_p0018a23║故還復千年。出《十誦律》文。四者《大集經》明六
T42n1824_p0018a24║種堅固：初五百年得道堅固，次五百年多聞
T42n1824_p0018a25║堅固，次五百年三昧堅固，次五百年塔寺堅
T42n1824_p0018a26║固，次五百年鬪諍堅固，次五百年愚癡堅固。
T42n1824_p0018a27║此即三千年也，更撿彼經取定。五者《善見毘
T42n1824_p0018a28║婆沙》二十二卷云「初千年得阿羅漢具三明，
T42n1824_p0018a29║次千年但得羅漢不得三明，次千年得阿那
T42n1824_p0018b01║含，次千年得二果，次千年得初果，五千年
T42n1824_p0018b02║已後但剃髮著袈裟而已更不得道。」六者外
T42n1824_p0018b03║國祇洹精舍銘，出在古《涅槃經》後載之，云「佛
T42n1824_p0018b04║正法千年，像法千年，末法萬年。」天竺朝夕眾
T42n1824_p0018b05║中恒唱此事云：「佛法若千年已過，佛法欲滅。
T42n1824_p0018b06║老死至近，宜須精進。」此即佛法一萬二千年
T42n1824_p0018b07║也。後五百歲者，此是五百歲後耳。《智度論》釋
T42n1824_p0018b08║〈信毀品〉云「佛滅度後五百歲後有五百部」，則
T42n1824_p0018b09║其證也。「像法中」者，初五百為正法，後五百歲
T42n1824_p0018b10║即屬像法。問：佛二月十五日般涅槃，四月十
T42n1824_p0018b11║五日結集三藏，界內有千人，名上坐部；界外
T42n1824_p0018b12║萬餘人，名大眾部。爾時但有二部名字，以執
T42n1824_p0018b13║義未異故，至一百十六年分成二部，乃至三
T42n1824_p0018b14║百年有二十部。既有諸部異計，云何名正法？
T42n1824_p0018b15║答：睿師作《喻疑論》云「前五百年得道者多、不
T42n1824_p0018b16║得道者少，無相是非，故名正法。後五百年
T42n1824_p0018b17║不得道者多、得道者少，但相是非執競盈路，
T42n1824_p0018b18║故名像法。」此釋從人以分像正也。次慧義法
T42n1824_p0018b19║師《雜門論》云「前五百年多說無相法、少說有
T42n1824_p0018b20║相法，故名正法。後五百年多說有相、少說
T42n1824_p0018b21║無相，故名像法。」此從法以分之也。以此釋望
T42n1824_p0018b22║即時，講說人多有分別，作有所得學，不專心
T42n1824_p0018b23║學無所得觀者，蓋是時節數之然矣。問：龍樹
T42n1824_p0018b24║於像法中何時出耶？答：睿師《成實論．序》述羅
T42n1824_p0018b25║什語云「馬鳴是三百五十年出，龍樹是五百
T42n1824_p0018b26║三十年出。」《摩耶經》云「七百年出。」匡山惠遠法
T42n1824_p0018b27║師云「接九百年之運」，則九百年出。具如《玄義》
T42n1824_p0018b28║中釋。問：經中何故正法時少、像法時多？答：正
T42n1824_p0018b29║法是好時、像法是惡時，眾生薄福，好時則少、
T42n1824_p0018c01║惡時即多。問：《法華經》云舍利弗成佛時，何故
T42n1824_p0018c02║像正時等耶？答：舍利弗是淨土中成佛，故好
T42n1824_p0018c03║時則多，得像與正等。「人根轉」下，第二明失教
T42n1824_p0018c04║之意。所以失教者，正為人根鈍故也。問：何根
T42n1824_p0018c05║鈍耶？答：正是慧根鈍也，亦得云信等五根俱
T42n1824_p0018c06║鈍。又二十二根並鈍，故名鈍也。佛在世時有
T42n1824_p0018c07║利有鈍，總名利根。佛滅度後雖有利鈍，總名
T42n1824_p0018c08║鈍根也。就鈍根中，前五百年既是正法，即是
T42n1824_p0018c09║鈍中之利；後五百年名為像法，是鈍中之鈍，
T42n1824_p0018c10║故名轉鈍。「深著諸法」下，第三正明迷教，即釋
T42n1824_p0018c11║上鈍根義也。就文為二：初明迷小、次明迷
T42n1824_p0018c12║大。佛在世時雙說大小，眾生根利，聞並得悟；
T42n1824_p0018c13║佛滅度後，以根鈍故，雙迷大小。是故龍樹霍
T42n1824_p0018c14║破二迷、俱申兩教。所言深著者，以其埋著諸
T42n1824_p0018c15║見根深，故言深著也。「求五陰十二入十八界」
T42n1824_p0018c16║者，問小乘有幾失耶？答：總判諸部，有三種失。
T42n1824_p0018c17║一者同失，如同計有五陰謂決定有。佛說五
T42n1824_p0018c18║陰意在破我，不在於法；而諸部不領無我而
T42n1824_p0018c19║取著於法，與佛意乖也。二者異失，諸部執五
T42n1824_p0018c20║陰不同，互相是非起於諍論，是故為失。或言
T42n1824_p0018c21║色有十一、或言色有十四，或有無作色、或言
T42n1824_p0018c22║無無作色，或言四心一時、或言四心前後，或
T42n1824_p0018c23║言別有心數、或言無別心數，遂成諍論。以諍
T42n1824_p0018c24║論故便是煩惱因緣，以煩惱因緣即便起業，
T42n1824_p0018c25║以業因緣即有生死憂悲苦惱。三者佛教所
T42n1824_p0018c26║無，穿鑿橫造，是故為失。若體佛意，我妄不存
T42n1824_p0018c27║法，心無所依便得解脫。陰門既爾，界入亦然。
T42n1824_p0018c28║「十二因緣」者，佛欲借妄止妄，故說十二因緣
T42n1824_p0018c29║生。外道計無因邪因生，是妄中之妄；今借
T42n1824_p0019a01║輕妄止其重妄，明諸法從十二因緣生，重妄
T42n1824_p0019a02║既息輕妄亦去，意令悟諸法本自無生。而諸
T42n1824_p0019a03║部不體斯意，謂決定言有十二緣生。又既決
T42n1824_p0019a04║定謂有於中，更復種種推斥，如薩婆多之流
T42n1824_p0019a05║執於因緣定是有為，毘婆闍婆提等定執無
T42n1824_p0019a06║為，遂成諍論。《涅槃》云「以是諍論名為執著，如
T42n1824_p0019a07║是執著名為能斷善根。」又破外道自性故，明
T42n1824_p0019a08║諸法無有自性、假諸因緣。然性病若去，因緣
T42n1824_p0019a09║亦捨。然性病雖去實無所去，雖捨因緣亦無
T42n1824_p0019a10║所捨，心無依寄即便得道。而觀諸部有性之
T42n1824_p0019a11║可捨、有因緣之可立，即是取捨成斷常見，不
T42n1824_p0019a12║體佛意也。問：小乘人俱迷人法，何故但說執
T42n1824_p0019a13║於法耶？答：今就此文始末大判三計階級不
T42n1824_p0019a14║同：外道執我、小乘計法、大乘著空也。又就
T42n1824_p0019a15║小乘中自有三執：一計人法俱有，即犢子是
T42n1824_p0019a16║也。二迷法不計人，薩婆多等是也。三俱不執
T42n1824_p0019a17║人法，即《成論》是也。但小乘中少計人、多執法，
T42n1824_p0019a18║是故此中偏敘計法耳。如《智度論》云「佛滅度
T42n1824_p0019a19║後五百歲，五百部皆執諸法有決定相，聞畢
T42n1824_p0019a20║竟空如刀傷心。」以此推之，故知多執於法盛
T42n1824_p0019a21║行天下，故偏敘之。問：小乘中三部，何者得失？
T42n1824_p0019a22║答：望《文殊問經》，明十八部及本二皆從大乘
T42n1824_p0019a23║出。及《大集經》云「雖有五部，不妨法界大般涅
T42n1824_p0019a24║槃。」三部之言皆是如來方便，能開道利人無
T42n1824_p0019a25║淺深也。若封執定相，俱是顛倒，不知佛意也。
T42n1824_p0019a26║但今望大乘實相言亡慮絕，則計人法俱有
T42n1824_p0019a27║為下品、無人有法為中品、人法俱空為上品。
T42n1824_p0019a28║如《玄義》中敘之也。「聞大乘法中說畢竟空」下，
T42n1824_p0019a29║第二次明迷大。又亦得云前文著有、此文滯
T42n1824_p0019b01║空，即是迷於二諦。故前敘序云「覩空教則謂
T42n1824_p0019b02║罪福俱泯，聞說有則封執定性。」探此文作之。
T42n1824_p0019b03║就文為四：一則明聞教、二不識教意、三明起
T42n1824_p0019b04║迷、四結過失。聞大乘法說畢竟空者，此聞教
T42n1824_p0019b05║也。小乘法中不說畢竟空，唯大乘法有畢竟
T42n1824_p0019b06║空，故言聞大乘法說畢竟空也。「不知何因緣
T42n1824_p0019b07║故空」下，第二明不識教意。經中所以說畢竟
T42n1824_p0019b08║空者，凡有四義：一為對破有病，所以說空。有
T42n1824_p0019b09║病既息，空樂亦除，乃至五句無所依止。而
T42n1824_p0019b10║捨有著空，故不識佛意。故〈行品〉云「大聖說空
T42n1824_p0019b11║法，為離諸見故。若復見有空，諸佛所不化。」第
T42n1824_p0019b12║二經說畢竟空者，此明第一義諦畢竟空，不
T42n1824_p0019b13║明世諦畢竟空。而方廣之流謬取佛意，謂世
T42n1824_p0019b14║諦亦畢竟空，故不知說空因緣。如《智度論》初
T42n1824_p0019b15║卷云「明人等世諦故有，第一義諦故無。如實
T42n1824_p0019b16║際等第一義故有，世諦故無。」即其證也。三
T42n1824_p0019b17║者道門非空非不空，無名相中為眾生故假
T42n1824_p0019b18║名相說，稱之為空。非空非不空即是中道，空
T42n1824_p0019b19║不空即是假名。而學教之流不識中假，謂實
T42n1824_p0019b20║有空，故不知說空因緣。故〈四諦品〉云「因緣所
T42n1824_p0019b21║生法，我說即是空，亦為是假名，亦是中道義。」
T42n1824_p0019b22║長行釋云「因緣所生法，無自性故空，空亦復
T42n1824_p0019b23║空。但為教化眾生，故假名說。」即其證也。四者
T42n1824_p0019b24║因緣有宛然即畢竟空。雖畢竟空，宛然因緣
T42n1824_p0019b25║有，即是不壞假名而說實相、不動真際建立
T42n1824_p0019b26║諸法。而稟教之流聞因緣有，即失畢竟空；聞
T42n1824_p0019b27║畢竟空，即失因緣有。故不知說空意也。「即生
T42n1824_p0019b28║疑見」下，第三正辨起迷。功學畢竟空即發生
T42n1824_p0019b29║二慧，無方便學畢竟空即生見疑。如《涅槃
T42n1824_p0019c01║經》云「或有服甘露，壽命得長存。或有服甘露，
T42n1824_p0019c02║傷命而早夭。」即其事也。就文為二：初列見疑
T42n1824_p0019c03║二章門、次釋二章門。偏執一理名見，猶預二
T42n1824_p0019c04║途秤疑也。「若都畢竟空」下，第二釋二章門也。
T42n1824_p0019c05║前釋於疑、後釋於見。迷教之心必先疑後見，
T42n1824_p0019c06║故前釋疑、後釋見也。然空有具得二疑：一者
T42n1824_p0019c07║以空疑有，若實畢竟空即不應有罪福；二者
T42n1824_p0019c08║以有疑空，若實有罪福則不應都畢竟空。今
T42n1824_p0019c09║此文是學大乘人謂畢竟空為實，故信畢竟
T42n1824_p0019c10║空而疑於罪福，正是以空疑有也。「如是則無
T42n1824_p0019c11║世諦第一義」下，第二釋上見義也。既是學大
T42n1824_p0019c12║乘人，即信大畢竟空是盡理之說，故無有罪
T42n1824_p0019c13║福。既無罪福，故即無世諦。因世諦故有第一
T42n1824_p0019c14║義諦，既無世諦亦無第一義。作此牽文，出《智
T42n1824_p0019c15║度論》。問：小乘人聞畢竟空云何耶？答：大乘執
T42n1824_p0019c16║畢竟空排撥有法，小乘人執決定有斥畢竟
T42n1824_p0019c17║空。故《智度論》云「五百部聞畢竟空，如刀傷心。」
T42n1824_p0019c18║即其證也。問：上執有中云但著文字，何故不
T42n1824_p0019c19║生疑耶？答：有則符情，故直起見。空既反情，所
T42n1824_p0019c20║以生疑。問：前執有亦失二諦不？答：亦失。執性
T42n1824_p0019c21║有乖假有失世諦，尚失世諦，何況第一義耶？
T42n1824_p0019c22║「取是空相而起貪著」下，第四總結過失。前明
T42n1824_p0019c23║於空生見，此辨於空起愛見。愛見是煩惱，煩
T42n1824_p0019c24║惱即有業苦也。「於畢竟空生種種過」者，初生
T42n1824_p0019c25║疑、次起見、後從見起愛，故名種種過也。「龍
T42n1824_p0019c26║樹菩薩為是等故」下，第四明論主出世造論。
T42n1824_p0019c27║可具三意：一者總對前大小二人，破先計有
T42n1824_p0019c28║令有不有，故令有見息。破前執空，令空不空，
T42n1824_p0019c29║故空見便息，即是中道。問：非有非無是愚癡
T42n1824_p0020a01║論，云何是中道？答不取非有非無為中，乃明
T42n1824_p0020a02║離有無見乃名為中耳。若離有無而著非有
T42n1824_p0020a03║非無者，即非中也。二者別對上小乘人。一往
T42n1824_p0020a04║小乘人計諸法有，得於世諦；不知諸法空，即
T42n1824_p0020a05║失第一義。然既不識第一義，亦不識世諦，故
T42n1824_p0020a06║俱失二諦。今申二諦中道，令小乘人識二諦
T42n1824_p0020a07║中道，發生正觀、戲論斯滅，故龍樹造此《中論》
T42n1824_p0020a08║也。三者對上學大乘人。一往大乘人得諸法
T42n1824_p0020a09║畢竟空，得第一義；失於世諦，然既不識世諦，
T42n1824_p0020a10║亦不識第一義。雖畢竟空，宛然而有，故不滯
T42n1824_p0020a11║空；雖因緣有，常畢竟空，故不著於有。即是二
T42n1824_p0020a12║諦中道。今為破斷常二邊、申於二諦，令學大
T42n1824_p0020a13║乘人識，人識中道發生正觀，故言為是等故
T42n1824_p0020a14║造此《中論》。
T42n1824_p0020a15║中觀論疏卷第一（末畢）