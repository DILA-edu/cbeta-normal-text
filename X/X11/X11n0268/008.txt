X11n0268_p0549a01║大佛頂如來密因修證了義諸菩薩萬行首楞嚴經卷第八
X11n0268_p0549a02║一名中印度那蘭陀大道場經，於灌頂部錄出別行。
X11n0268_p0549a03║大唐神龍元年歲次乙巳五月二十三日
X11n0268_p0549a04║天竺沙門般剌密帝於廣州制止道場譯
X11n0268_p0549a05║烏萇國沙門彌伽釋迦譯語
X11n0268_p0549a06║菩薩戒弟子前正議大夫同中書門下平章事清河房融筆受
X11n0268_p0549a07║趙宋桐洲沙門思坦集註
X11n0268_p0549a08║明石盂後學比丘慧基重校訂
X11n0268_p0549a09║明巡視漕河監察御史長安霍達參閱鋟
X11n0268_p0549a10║阿難！如是眾生一一類中，亦各各具十二顛倒，猶如揑目亂華發生顛倒妙圓真
X11n0268_p0549a11║淨明心，具足如斯虗妄亂想。
X11n0268_p0549a12║汝今修證佛三摩提。於是本因元所亂想。立三漸次方得除滅。如淨器中除去毒
X11n0268_p0549a13║蜜。以諸湯水并雜灰香。洗滌其器後貯甘露。
X11n0268_p0549a14║長水云：初辨漸次修行者，由前無明動彼靜心，從細至麤，遂成三相及二顛倒。
X11n0268_p0549a15║又由世界和合相涉，根塵相對，成業性故，十二區分，類生差別，流浪苦海，如汲
X11n0268_p0549a16║井輪，其猶空華，於湛精明，亂生亂滅，此皆塵勞煩惱污染真性，不得清淨。今欲
X11n0268_p0549a17║轉染歸淨，返流復源，故立漸次修行，以為對治。故喻云：如淨器中除去毒蜜，乃
X11n0268_p0549a18║至後貯甘露，由此漸次以立地位。補遺云：此中指前十二類生，一一類中各
X11n0268_p0550a01║具十二，取無明種子，正從思議一心流出說。雖云各具，乃具足之具耳。次文真
X11n0268_p0550a02║淨明心具足等者，方是不思議具。按止觀記事理二造，今此亦各各具十二類
X11n0268_p0550a03║者，事造也。于事造中，眾生實造三世業果也。三世業果不出十界，于十界中十
X11n0268_p0550a04║二類生，別在欲界人道及以異趣。各具者，各造也。所謂變造，猶如揑目亂華發
X11n0268_p0550a05║生，正顯變造之相貌也。然此事造並由理具，故云真淨明心具足如斯虗妄亂
X11n0268_p0550a06║想。淨覺云：淨器，喻伏惑行人。以上文令其立三漸次，除滅亂想，是則身器清淨
X11n0268_p0550a07║也。除去毒蜜，喻除其助因及刳其正性也。湯水，如正行。灰香，如助行。甘露，譬
X11n0268_p0550a08║所證之理。補遺云：欲境可愛似蜜，令人墮獄如毒。正同四十二章刀蜜之
X11n0268_p0550a09║喻。
X11n0268_p0550a10║云何名為三種漸次？一者、修習，除其助因；二者、真修，刳其正性；三者、增進，違其現
X11n0268_p0550a11║業。
X11n0268_p0550a12║孤山云：言漸次者，事漸理圓，不同偏教之漸也。謂斷辛持戒，從麤至細；破惑入
X11n0268_p0550a13║位，自淺由深。事雖有漸，而皆以菩提之心即理而修，無非圓行也。問：此三漸次，
X11n0268_p0550a14║于天台六即中屬何位耶？答：名字中修，能成觀行及發真似也。長水云：前問
X11n0268_p0550a15║至何漸次得修行目，今此第二正明修行，故云真修。以持聲聞菩薩戒律是無
X11n0268_p0550a16║漏之學，不同斷辛但除葷食，故標真修簡前修習。長水云：五種辛菜，名為助
X11n0268_p0550a17║因，以能資助煩惱業故。婬盜殺妄，名為正性，以是生死根本解脫冤故。根塵隅
X11n0268_p0550a18║對，流逸奔趣，正是無明現行業用。是故除而去之，刳而空之，違而背之。苟三行
X11n0268_p0551a01║漸著，功用漸成，六用不行，返流全一，妙圓平等，身心快然，是人即獲無生法忍。
X11n0268_p0551a02║熏聞云：除其助因，除即斷也，五辛是婬恚助發之因，故先斷之。刳其正性，刳
X11n0268_p0551a03║猶去也，婬殺等心是眾生正業之性，故當去之。云胎卵濕化皆因婬欲而正性
X11n0268_p0551a04║命，此義同焉。正助之正，性分之性，眾生以婬殺是正業之性，彼五辛酒乃助業
X11n0268_p0551a05║之性。違其現業者，由前漸次助修正行，能破六根現前惑業，應知第三更無他
X11n0268_p0551a06║法，是故於此別名增進。
X11n0268_p0551a07║云何助因？
X11n0268_p0551a08║阿難！如是世界十二類生，不能自全依四食住，所謂段食、觸食、思食、識食，是故佛
X11n0268_p0551a09║說一切眾生皆依食住。
X11n0268_p0551a10║擕李云：四食皆所資益為義。段謂形段，以香味觸三塵為體，入腹變壞，資益諸
X11n0268_p0551a11║根。古翻經律多云摶食，其義則局，如漿飲等不可摶故。觸謂觸對，取六識中相
X11n0268_p0551a12║應觸，對前境時生喜樂故。思謂意思，取第六識相應思，於可意境生希望故。相
X11n0268_p0551a13║應觸及相應思，皆心所徧行中法。思想飲食，令人不死，亦名思食。冷煖等觸，亦
X11n0268_p0551a14║名觸食。此乃分通，非正食義。識即第八執持之相，由前三食勢分所資，今此識
X11n0268_p0551a15║增勝，能執持諸根大種故。若約三界辨之，段食唯在欲界，以色無色界無香味
X11n0268_p0551a16║二塵，餘之三食徧通三界。谷響云：入腹變壞，資益諸根，乃名為食。若聲塵望
X11n0268_p0551a17║于耳根，是離中知，不能親資益，故不為體。色塵但為三塵所依，無資益義，亦不
X11n0268_p0551a18║為體，故但三塵。長水云：皆依食住者，食以資益諸根大種心心所法，能生喜
X11n0268_p0552a01║樂相續執持，故有四種。段謂分段，以欲界香味觸三正消變時有資益故，乃名
X11n0268_p0552a02║為食。觸謂根境識三和合，能引意識相應觸起，觸對前境能生喜樂，資益諸根
X11n0268_p0552a03║及心心所故。思謂意識相應思，與欲俱轉，於可意境希望偏勝，有資益義故。識
X11n0268_p0552a04║謂八識，由前三食緣助勢力，令此第八體有增勝，故能執持諸根大種，能與諸
X11n0268_p0552a05║法為長養因，有攝益義，故名為食。補遺云：成唯識論：一者段食，變壞為相；二
X11n0268_p0552a06║者觸食，觸境為相；三者思食，希望為相；四者識食，執持為相。段食，香、味、觸三，於
X11n0268_p0552a07║變壞時，能為食事，以變壞時，色無用故。觸食，謂有漏觸，裁取境時，能為食事。思
X11n0268_p0552a08║食，謂有漏思，希可愛境，能為食事。識食，謂有漏識，由段、觸、思，勢力增長，能為食
X11n0268_p0552a09║事。增一。佛告阿那律：一切諸法，由食而住。眼以眠為食，乃至意以法為食，涅槃
X11n0268_p0552a10║以無放逸為食，皆所資養以為食義。真際云：佛初出家，於外道邊六年苦行，
X11n0268_p0552a11║日食麻麥。知其非道，遂即捨之，於牧牛女邊受乳糜食。外道聞之生謗。佛成道
X11n0268_p0552a12║後，為除自餓外道苦行，乃說一切眾生皆依食住，正覺正說，餘不能知。外道
X11n0268_p0552a13║嗤曰：愚者亦知，何言正覺正知？佛返問之：食有幾種？外道不能答，因說四食云
X11n0268_p0552a14║云。
X11n0268_p0552a15║阿難！一切眾生食甘故生、食毒故死。
X11n0268_p0552a16║苕溪云：此舉段食之損益，欲除五辛之助，因以五辛能發婬恚，猶毒死之食焉，
X11n0268_p0552a17║有資益義，皆名為甘。不正消變，能壞身心，皆名為毒也。
X11n0268_p0552a18║是諸眾生求三摩提，當斷世間五種辛菜。是五種辛，熟食發婬，生噉增恚。
X11n0268_p0553a01║孤山云：五辛者，楞伽經云：葱、蒜、韭、薤，興渠也。興渠正云興宜。慈憫三藏云：根如
X11n0268_p0553a02║蘿蔔，出土辛臭。慈憫冬到彼土，不見其苗，則此方無，故不翻也。當知此五辛而
X11n0268_p0553a03║復葷，是以制之。故請觀音云：五辛能葷不得噉。若辛而不葷，則非所制，如薑之
X11n0268_p0553a04║屬。苕溪云：應師云：興渠出烏茶娑他那國。長水云：此五性熱，氣葷味辣，修
X11n0268_p0553a05║行者食，能殺法身，如食毒也，故須斷之。
X11n0268_p0553a06║如是世界食辛之人，縱能宣說十二部經，十方天僊嫌其臭穢，咸皆遠離。諸餓鬼
X11n0268_p0553a07║等因彼食次，䑛其唇吻，常與鬼住，福德日銷，長無利益。
X11n0268_p0553a08║是食辛人修三摩地，菩薩、天仙、十方善神不來守護，大力魔王得其方便，現作佛
X11n0268_p0553a09║身來為說法，非毀禁戒、讚婬怒癡，命終自為魔王眷屬，受魔福盡墮無間獄。
X11n0268_p0553a10║孤山云：以修禪福故，暫生魔天；以毀戒罪故，終墮地獄。
X11n0268_p0553a11║阿難！修菩提者永斷五辛，是則名為第一增進修行漸次。
X11n0268_p0553a12║云何正性？
X11n0268_p0553a13║阿難！如是眾生入三摩地，要先嚴持清淨戒律，永斷婬心不餐酒肉，以火淨食無
X11n0268_p0553a14║噉生氣。
X11n0268_p0553a15║苕溪云：如律中五果之屬，皆須淨人以火淨之，然後得食，防壞生故。熏聞云：
X11n0268_p0553a16║五果：一、核果，如棗杏等；二、膚果，如蓽茇、桑椹、梨奈等；三、殻果，如椰子、胡桃、石榴
X11n0268_p0553a17║等；四、𥢶果，如香茅、蘇荏等；五、角果，如大小豆等。以比丘之法，不得自手壞生。若
X11n0268_p0553a18║有所須，語淨人言：汝知是，汝看是等。淨人解者，以火觸之，此名火淨。律中更有
X11n0268_p0554a01║瓜淨、揉淨等，今且言火耳。以細況麤，生果尚須淨食，何況食肉，傷慈之甚。
X11n0268_p0554a02║阿難！是修行人若不斷婬及與殺生出三界者，無有是處。當觀婬欲猶如毒蛇、如
X11n0268_p0554a03║見怨賊。
X11n0268_p0554a04║長水云：涅槃經說：菩薩觀愛有九種遇患：一如債有餘，二如羅剎女婦，三如妙
X11n0268_p0554a05║衣莖有毒蛇，四如惡食性所不便而強食之，五如婬女，六如摩樓迦子，七如瘡
X11n0268_p0554a06║中息肉，八如暴風，九如彗星。熏聞云：此中誡犯，於四重中，略誡前二。又於二
X11n0268_p0554a07║中，偏誡婬欲。是知刳性之意，斯為本歟。法華云：諸苦有因，貪欲為本。若滅貪欲，
X11n0268_p0554a08║無所依止。智論云：世間無不愛樂五欲。於五欲中，觸為第一，能繫人心。如人墮
X11n0268_p0554a09║在深泥，難可救濟。復次，若受餘欲，猶不失智慧。婬欲會時，身心荒迷，無所省覺，
X11n0268_p0554a10║深著自沒。是故出家法中，婬戒在初。今經最後垂範，序中起教，以此為別緣。至
X11n0268_p0554a11║今修行，此為偏誡。願諸有學，勿輕聖言。
X11n0268_p0554a12║先持聲聞四棄、八棄，執身不動；後行菩薩清淨律儀，執心不起。
X11n0268_p0554a13║苕溪云：比丘四波羅夷尼，復加四波羅夷，謂第五不得染心男身相觸，六不得
X11n0268_p0554a14║染心男捉手、捉衣、入屏處、屏處共立、共語、共行、身相倚、共期等八事，七不得覆
X11n0268_p0554a15║他重罪，八不得隨舉大僧供給衣食云云。此無正譯，義當棄也。從眾法絕分為
X11n0268_p0554a16║名，如彼死屍，眾所不受。眾法絕分者，四人已上，凡作羯磨，不任僧用。故四分偈
X11n0268_p0554a17║云：諸作惡行者，猶如彼死屍，眾所不容受，以此當持戒。資中云：如十輪經學
X11n0268_p0554a18║行次第，若不先學小乘，即學大乘，無有是處。乃至無力飲河池，詎能吞大海。後
X11n0268_p0555a01║行菩薩清淨律儀，即梵網所制也。亦應如地持及瓔珞所說三聚戒相，謂攝律
X11n0268_p0555a02║儀戒十波羅夷，攝善法戒八萬四千法，攝眾生戒慈悲喜捨。
X11n0268_p0555a03║禁戒成就，則於世間永無相生相殺之業。偷劫不行，無相負累，亦於世間不還宿
X11n0268_p0555a04║債。
X11n0268_p0555a05║苕溪云：不婬故無相生，乃至不妄故不還宿債，以大妄語貪其供養故。約位言
X11n0268_p0555a06║之，應在外凡觀行之中。不婬等，以相生相殺等，如次配於四重，亦可無相負
X11n0268_p0555a07║累，及不還宿債，皆由不偷劫也。但上句在因，下句屬果，并前婬殺不行，即無三
X11n0268_p0555a08║種相續。
X11n0268_p0555a09║是清淨人修三摩地，父母肉身不須天眼，自然觀見十方世界，覩佛聞法親奉聖
X11n0268_p0555a10║旨，得大神通遊十方界，宿命清淨得無艱險。
X11n0268_p0555a11║資中云：比如法華現身所得六根清淨，即相似位也。熏聞云：得大神通，遊十
X11n0268_p0555a12║方果者，別而言之，此屬身根，即如意通。若總說者，六根清淨，皆神通故。智者，指
X11n0268_p0555a13║法華并普賢觀及菩薩處胎經，皆以六根而為六通。然則佗心、宿命、漏盡，同是
X11n0268_p0555a14║意根淨也。
X11n0268_p0555a15║是則名為第二增進修行漸次。
X11n0268_p0555a16║云何現業？
X11n0268_p0555a17║阿難！如是清淨持禁戒人，心無貪婬，於外六塵不多流逸。
X11n0268_p0555a18║應知此中躡前六根淨人，麤垢已落而細惑未除，故曰於外六塵不多流逸。
X11n0268_p0556a01║因不流逸，旋元自歸。塵既不緣，根無所偶。反流全一，六用不行。十方國土，皎然清
X11n0268_p0556a02║淨。譬如瑠璃，內懸明月。身心快然，妙圓平等。獲大安隱，一切如來。密圓淨妙，皆現
X11n0268_p0556a03║其中。
X11n0268_p0556a04║苕溪云：因不流逸，由斷客塵煩惱也。旋元自歸，漸入如來藏理也。塵既不緣下，
X11n0268_p0556a05║此又進破根本無明。前屬似位，但云不多流逸。今取真證，乃是根塵泯亡，逆無
X11n0268_p0556a06║明流，純一真性，微細生滅，六用不行。十方下，先顯依報淨有法有喻，次顯正報
X11n0268_p0556a07║淨有自有他。自則三德圓證，他則諸佛同體。熏聞云：琉璃譬國土，明月喻真
X11n0268_p0556a08║性，獲大安隱即涅槃也。大經云：三德具足名大涅槃。皆現其中者，謂極果之德
X11n0268_p0556a09║入分真之性也。
X11n0268_p0556a10║是人即獲無生法忍。
X11n0268_p0556a11║熏聞云：忍謂忍可印持，決定無繆，即能證智也。無生法從所斷惑得名，若約所
X11n0268_p0556a12║證，亦名寂滅忍。補遺云：法華玄文明圓位斷伏中云：就事為無生，就理為寂
X11n0268_p0556a13║滅。又方證為寂滅，讓果為無生。記云：惑是事法，故約惑滅，得無生名，名為就事。
X11n0268_p0556a14║此惑若滅，必證實理，故約所證，名為寂滅。當知始從初住，終至妙覺，一一無非
X11n0268_p0556a15║惑滅證理。維摩疏因經初嘆菩薩逮無所得，不起法忍，釋云：不起法忍即是大
X11n0268_p0556a16║無生忍，亦名寂滅忍。問：下歎淨名，但言無生，當知不起法忍秪是無生，何用寂
X11n0268_p0556a17║滅釋不起法忍？答：在因讓果，說名無生。若通論無生，秪是寂滅之異名也。
X11n0268_p0556a18║從是漸修，隨所發行，安立聖位。
X11n0268_p0557a01║長水云：夫論地位者，皆是諸佛菩薩親證境界，約斷伏次第發真妙用，功用淺
X11n0268_p0557a02║深以立位次。起信論云：相似覺、隨分覺、究竟覺，以分地前、地上及究竟位。華嚴
X11n0268_p0557a03║經、智度論約入大海辨功用淺深，但遲速有異，分根性利鈍，如涉長途，非無里
X11n0268_p0557a04║數。諸大乘經若就平等法界，無佛無生，則無地位可立；若依心生滅門，有迷有
X11n0268_p0557a05║悟，熾然修證，差別不同。孤山云：華嚴最初頓說，位次宜委，方等部中則唯瓔
X11n0268_p0557a06║珞，般若部中則唯此經。是則四味各有一經，委悉明位也。前三經皆兼別、圓，今
X11n0268_p0557a07║經唯圓，以開顯故。當知下文結益，雖借小果之名，論其妙行所階，同一圓位耳。
X11n0268_p0557a08║前云地位中間無諸委曲，斯之謂矣。苕溪云：此中別指初住以上，名為聖位。
X11n0268_p0557a09║若下文云：以三增進故，能成五十五位真菩提路。則通取十信也。
X11n0268_p0557a10║是則名為第三增進修行漸次。
X11n0268_p0557a11║上二漸次且約麤細前後分別，若圓修者，豈不以違其現業為創心發觀之本
X11n0268_p0557a12║歟？夫現業之體既屬無明，非中道正觀無以違也。圓人所修尚無先空次假之
X11n0268_p0557a13║理，何有斷辛而不持戒？豈有持戒而不修中？當知三種漸次說有先後，若得意
X11n0268_p0557a14║者，同時而修也。故第一漸次即云：修菩提者，永斷五辛也。當知菩提無漸次，漸
X11n0268_p0557a15║次取菩提，菩提名覺，非中觀而何？又下文總結諸位云：如是皆以三增進故，善
X11n0268_p0557a16║能成就五十五位真菩提路。以此明之，孤山云：事漸理圓，猶是一往，譬如滄溟
X11n0268_p0557a17║太霄，詎有涯量？由操舟舉翮之異，而里數生焉。此下乾慧地等，即後二漸次之
X11n0268_p0557a18║所階也。補遺云：三漸次乃入位方便，約位秪在名字即中，以下入位初是五
X11n0268_p0558a01║品故也。又下云：由三漸次成就五十五位真菩提路。經言真位故五十五，若兼
X11n0268_p0558a02║似極通五十七，皆目漸次也。而第二便云得通游界，第三即云獲無生忍者，皆
X11n0268_p0558a03║將後所證顯其功能，以示淺深之相耳。其實三種漸次秪在名字位中，觀成方
X11n0268_p0558a04║入乾慧。
X11n0268_p0558a05║阿難，是善男子欲愛乾枯，根境不偶，現前殘質，不復續生，執心虗明，純是智慧。慧
X11n0268_p0558a06║性明圓，鎣十方界，乾有其慧，名乾慧地。欲習初乾，未與如來法流水接。
X11n0268_p0558a07║苕溪云：欲愛乾枯者，且從麤惑言之。若通說者，即圓修三觀，頓伏五住，乃觀行
X11n0268_p0558a08║成相也。根境不偶者，此與上文塵既不緣等，名義雖同，麤細誠異。現前殘質不
X11n0268_p0558a09║復續生者，由欲愛乾枯，則於世間永無相生相殺之業，故此身若謝，來報不生。
X11n0268_p0558a10║人法二執，了無實性，故曰執心虗明。即惑成智，體具寂照，故曰鎣十方界。鎣或
X11n0268_p0558a11║作瑩，徹明也。大品十地，初名乾慧。天台於圓教十信前立五品位，且曰義推如
X11n0268_p0558a12║大品乾慧地也。五品位者，一隨喜，二讀誦，三說法，四兼行六度，五正行六度。法
X11n0268_p0558a13║華分別功德品格量後四品功德，隨喜品格量初品功德。噫，智者，隋時此經未
X11n0268_p0558a14║至，而所立名位懸契佛心，非聖人孰能是哉。補遺云：此乾慧文正接前三漸
X11n0268_p0558a15║次位，前既持戒刳其正性，此言功成故得欲愛乾枯耳。殘質不生者，言此行者
X11n0268_p0558a16║觀力明著，必能入相似位或證無生，故示此身乃分段末後之生，故言殘質必
X11n0268_p0558a17║入十信，故言不復續生也。例如家家以由聖者起大加行，必無不斷大品惑而
X11n0268_p0558a18║命終者，故下文云即以此心中中流入。
X11n0268_p0559a01║即以此心，中中流入。
X11n0268_p0559a02║苕溪云：以觀行心，緣中道理，相續無間，流入初信。熏聞云：智者云：實心繫實
X11n0268_p0559a03║境，實緣次第生，實實迭相注，自然入實理。止觀義例釋此一偈，通於觀行相似
X11n0268_p0559a04║以入分證。補遺云：彼釋曰：心若繫境，境必繫心，心境相繫，名為實緣。復由後
X11n0268_p0559a05║心，心心相續，心心相繫，名迭相注。即是心注於境，境注於心，心心境境，念念相
X11n0268_p0559a06║注。如是次第，剎那無間，自然從於觀行相似，以入分證，故云入實。
X11n0268_p0559a07║圓妙開敷，從真妙圓，重發真妙，妙信常住，一切妄想，滅盡無餘，中道純真，名信心
X11n0268_p0559a08║住。
X11n0268_p0559a09║苕溪云：圓妙開敷，即見惑先落，三諦似顯也。次三句妙圓等，釋成上句，謂從乾
X11n0268_p0559a10║慧真妙圓心，重發此位真妙信心，心與理冥，故曰妙信常住。補遺云：次二句，
X11n0268_p0559a11║初信正斷見惑，兼除四思。苕溪云：信心住者，信為能住，理為所住。如無著立
X11n0268_p0559a12║十八住，判金剛般若始終地位，亦何必初住方受住名？
X11n0268_p0559a13║真信明了，一切圓通，陰、處、界三不能為礙，如是乃至過去、未來無數劫中，捨身、受
X11n0268_p0559a14║身一切習氣皆現在前，是善男子皆能憶念，得無遺忘，名念心住。
X11n0268_p0559a15║念心中捨身受身即分段生死，一切習氣即思惑。正使下文明五不還天所斷
X11n0268_p0559a16║欲惑亦名習氣，又應通指二死為捨身，總目五住為習氣，以上文云過去未來
X11n0268_p0559a17║無數劫中故。若爾，則習氣之義不可取大論垢衣香器為喻。第三云：二乘雖破
X11n0268_p0559a18║三毒不了了盡，譬如香在器中，香雖去餘氣仍存。又第三云：如乳母衣久故垢
X11n0268_p0560a01║著，以淳灰淨浣，雖無有垢垢氣猶存。
X11n0268_p0560a02║妙圓純真，真精發化，無始習氣，通一精明，唯以精明，進趣真淨，名精進心。
X11n0268_p0560a03║補遺云：至是乃出識陰區宇，精進心中，從真妙圓重發真妙，明了諸妄，然後獲
X11n0268_p0560a04║此妙圓純真，進趣真淨。苕溪云：化，變也。變諸妄習，純成真明，言其精也。唯以
X11n0268_p0560a05║下，示其進也。
X11n0268_p0560a06║心精現前，純以智慧，名慧心住。
X11n0268_p0560a07║補遺云：慧心中心精至智慧者，真精發化，精性成就，不待執心，然後純是智慧。
X11n0268_p0560a08║執持智明，周徧寂湛，寂妙常凝，名定心住。
X11n0268_p0560a09║定心中執持至常凝者。前言智慧，此言智明。智受覺明，湛而不流，故曰寂湛；妙
X11n0268_p0560a10║而無作，故曰寂妙。此定心也，故曰常凝。周徧寂湛，謂定之用；寂妙常凝，謂定之
X11n0268_p0560a11║體。
X11n0268_p0560a12║定光發明，明性深入，唯進無退，名不退心。
X11n0268_p0560a13║心進安然，保持不失，十方如來氣分交接，名護法心。
X11n0268_p0560a14║獲法心者，按圓位至此斷三界思盡，即六根清淨之正位，配瓔珞屬七住，對大
X11n0268_p0560a15║品當佛地，約婆沙齊三十四心。智者云：三藏佛位望六根清淨位有齊有劣，同
X11n0268_p0560a16║除四住此處為齊，若伏無明三藏即劣，既是發真斷惑之大節，故特示云十方
X11n0268_p0560a17║如來氣分交接。補遺云：恐取六地齊羅漢，七地道觀雙流，入假化物，故與如
X11n0268_p0560a18║來氣分交接。若取斷惑大節，秪成聲聞氣分交接，又頗合護法之名。熏聞云：
X11n0268_p0561a01║氣分交接者，以似證之理即諸佛性，雖未真證，而覺了智與佛潛通。
X11n0268_p0561a02║覺明保持，能以妙力迴佛慈光、向佛安住，猶如雙鏡光明相對，其中妙影重重相
X11n0268_p0561a03║入，名：迴向心。
X11n0268_p0561a04║苕溪云：迴向中覺明保持，即護法心也。上氣分交接，則自心他佛，相應相冥。今
X11n0268_p0561a05║迴佛慈光，向於佛境，則與我智明，相對相照，故曰猶如雙鏡等。迴前覺明，在佛
X11n0268_p0561a06║光中，所謂迴因向果也。向佛安住，釋上句也。己智佛光，兩法相對，雙鏡義也。又
X11n0268_p0561a07║約十方如來，對照亦然，故曰其中妙影等。
X11n0268_p0561a08║心光密迴，獲佛常凝無上妙淨，安住無為得無遺失，名戒心住。
X11n0268_p0561a09║戒心中迴向既成，同佛常寂。常寂之體，即是無上妙淨明心。安住此心，正防無
X11n0268_p0561a10║明微細之患，故得戒名。荊公云：前言以妙力迴，淺矣；此言心光密迴，深矣。前
X11n0268_p0561a11║言妙影相入，淺矣；此言獲佛妙淨，深矣。所謂密迴者，機括獨運，非麤浮所見。經
X11n0268_p0561a12║言：因戒生定，因定發慧。今慧心在定心前，戒心在定心後，此所謂定非發慧，定
X11n0268_p0561a13║乃超過慧境，周徧寂湛，寂妙常凝者也。此所謂戒非生定，戒乃獲佛常凝無上
X11n0268_p0561a14║妙淨無為性戒者也。
X11n0268_p0561a15║住戒自在，能遊十方，所去隨願，名願心住。
X11n0268_p0561a16║願心住，准天台圓教，未斷無明生同居者，名為願生，正符此文。又說十信出假，
X11n0268_p0561a17║利益眾生，今遊十方，亦合其義。真道應生同居，未斷無明似道，或願或通，來生
X11n0268_p0561a18║同居，今此隨願能遊十方。止觀諸教出假，圓教下根出假云：十信六根淨時，即
X11n0268_p0562a01║徧見十法界事，若是入空，尚無一物。既言六根互用，即是入假位也。
X11n0268_p0562a02║阿難，是善男子以真方便發此十心，心精發暉，十用涉入，圓成一心，名發心住。
X11n0268_p0562a03║苕溪云：智者以瓔珞十心對十乘觀法。法華玄文善修平等法界，乃至善修無
X11n0268_p0562a04║著，即入願心。約圓初住，具明十德，住三德一切佛法，乃至第十信心寂滅，自然
X11n0268_p0562a05║流入薩婆若海。章安云：應是轉似為真，一住具十。今云真方便者，謂真家之方
X11n0268_p0562a06║便。又真即方便，皆以中道心修，故十用涉入，圓成一心乎？准本業瓔珞經，欲入
X11n0268_p0562a07║初住，修前十信心，經一劫、二劫、三劫，得入初住，是住中增長百法門。所謂十信
X11n0268_p0562a08║心，心心有十，今云十用涉入，即百法之謂矣。
X11n0268_p0562a09║心中發明，如淨瑠璃內現精金，以前妙心履以成地，名治地住。
X11n0268_p0562a10║治地住中如淨下二句，釋治義。以前下二句，釋地義。心中發明謂去惑染，故得
X11n0268_p0562a11║如淨瑠璃內現精金之義，非治不至此也。以前妙心智也，智以照理如履地然，
X11n0268_p0562a12║此釋地義也。苕溪云：能證心如琉璃，所顯性如精金，治理也。依前心地以觀
X11n0268_p0562a13║治之。
X11n0268_p0562a14║心地涉知，俱得明了，遊履十方，得無留礙，名修行住。
X11n0268_p0562a15║修行住者，上治地由境得名，今修行從智受稱。境發於智，故云心地涉知等；以
X11n0268_p0562a16║智徧修，故云遊履十方等。
X11n0268_p0562a17║行與佛同受佛氣分，如中陰身自求父母，陰信冥通入如來種，名生貴住。
X11n0268_p0562a18║孤山云：生貴住中分。真智與究竟智等，名行與佛同分。證理與究竟理等，名受
X11n0268_p0563a01║佛氣分。如中陰下，以喻顯之。究竟權智如父，實智如母。任運相合，如自求父母。
X11n0268_p0563a02║密齊果德，如陰信冥通。斯則稟佛遺體，初託聖胎也。自求，猶言自然求之也。中
X11n0268_p0563a03║陰非久居之地，其勢必自然求之，不待教也。
X11n0268_p0563a04║既遊道胎，親奉覺胤，如胎已成，人相不闕，名方便具足住。
X11n0268_p0563a05║孤山云：具足住中，如胎已成等。此喻雖在真因，而自行利他之相，同佛不缺。
X11n0268_p0563a06║容貌如佛，心相亦同，名正心住。
X11n0268_p0563a07║正心住中，容貌喻應用，心相喻理智。補遺云：左傳曰：人心不同，猶若面焉。心
X11n0268_p0563a08║不同，面亦不同，由心之不正也。心同面同，由心之正也。
X11n0268_p0563a09║身心合成，日益增長，名不退住。
X11n0268_p0563a10║孤山云：不退住中，色心互融，不相妨礙，故曰合成。
X11n0268_p0563a11║十身靈相，一時具足，名童真住。
X11n0268_p0563a12║資中云：十身靈相，即盧舍那也。聲聞身、緣覺身、菩薩身、如來身、法身、智身、國土
X11n0268_p0563a13║身、業報身、眾生身、虗空身，此十種身，如隨色珠，顯現自在。菩薩雖未如佛，分得
X11n0268_p0563a14║此相。熏聞云：彼談十身，一一具十，乃成百身。荊溪以四身攝之，謂化攝業報，
X11n0268_p0563a15║智即報身，虗空屬法，餘皆應攝。孤山復作三身收之，謂虗空即法，智即是報，餘
X11n0268_p0563a16║皆屬應。又云：若約空生大覺國土，依空則虗空之身亦宜屬應。彼文問：既屬三
X11n0268_p0563a17║四，何故十身皆名舍那？答：以別圓地住所現之身正是實報，餘身皆是此身轉
X11n0268_p0563a18║變，從本受稱，故曰舍那。又盧舍那者，寶梁經翻為淨滿，以諸患都盡故稱淨，眾
X11n0268_p0564a01║德悉圓故云滿。十身雖異，淨滿是同，然于同中須知別相，不可三四混而無甄。
X11n0268_p0564a02║故荊溪云：彼通云身，故云十身。盧舍那別釋如來，故不應云業報國土佛等。
X11n0268_p0564a03║補遺云：法華文句記云：若欲通收彼經十身，應開為四云云。虗空屬法者，維摩
X11n0268_p0564a04║疏弟子品阿難章釋空聲云：空聲者，法身之聲，如普賢觀之所明也。然法身無
X11n0268_p0564a05║色，華嚴如何云現？此經如何云相？荊溪料簡法無應有，應即法身，何求異也？吾
X11n0268_p0564a06║今此身即是法身。若爾，則何獨虗空為法身耶？須知如虗空性徧一切故，故以
X11n0268_p0564a07║虗空為法身也。十身通云舍那記主，意謂：一、從本受稱故，二、淨滿義同故。十身
X11n0268_p0564a08║外相勝劣自分，既稱舍那，名為淨滿。既淨且滿，寧非尊特？外相一一無分齊故。
X11n0268_p0564a09║起信所謂隨所示現即無邊，既名為報，豈非尊特？記主意隔而不融，四、明意融
X11n0268_p0564a10║而不隔。得意失意，不在茲乎？准華嚴，八地方現十身。今八住具足者，正顯今圓，
X11n0268_p0564a11║已齊彼別也。何以十身釋童真名？良以十身舍那翻淨滿義，童真無染，與淨滿
X11n0268_p0564a12║相當矣。
X11n0268_p0564a13║形成出胎，親為佛子，名法王子住。
X11n0268_p0564a14║法王子住從理起用，故云形成出胎；紹隆佛種，故曰親為佛子。前第五住名入
X11n0268_p0564a15║胎，此云出胎，皆就名制義，非地位當然。自初住來已入聖胎，就垂化邊已名出
X11n0268_p0564a16║胎也。前名生貴故云入胎，此稱王子故曰出胎。
X11n0268_p0564a17║表以成人，如國大王，以諸國事，分委太子。彼剎利王，世子長成，陳列灌頂，名灌項
X11n0268_p0564a18║住。
X11n0268_p0565a01║灌頂住云：表以成人堪行佛事。華嚴云：轉輪聖王所生太子，母是正后身相具
X11n0268_p0565a02║足，坐白象寶妙金之座，張大網幔奏諸音樂，取四大海水置金瓶內，王執此瓶
X11n0268_p0565a03║灌太子頂，是時即名受王職位。菩薩受職亦復如是，諸佛智水灌其頂故，名為
X11n0268_p0565a04║受大智職菩薩。彼法雲地名灌頂菩薩。今此十住亦分得也。然圓教分真以來
X11n0268_p0565a05║悉有應用，論其智力不無優劣，故初住百佛世界現十界像利誘眾生，位位竪
X11n0268_p0565a06║入倍倍增勝。經中所明各就一義，若論一位具諸地功德，則十義俱徧。十住既
X11n0268_p0565a07║爾，下去皆然。補遺云：太子出則撫軍，入則監國，即分委之義。表謂表儀，即弱
X11n0268_p0565a08║冠之義。男子二十有成人之禮，取譬灌頂。
X11n0268_p0565a09║阿難！是善男子成佛子已，具足無量如來妙德，十方隨順，名：歡喜行。
X11n0268_p0565a10║長水云：歡喜行有二義：一具足妙德故歡喜，二十方隨順故歡喜。隨順又二，謂
X11n0268_p0565a11║能化隨順及所化隨順也。
X11n0268_p0565a12║善能利益一切眾生，名：饒益行。
X11n0268_p0565a13║自覺覺他，得無違拒，名無瞋恨行。
X11n0268_p0565a14║無瞋恨行者，自覺不為無明所違故無恨，覺他不為眾生所拒故無瞋。
X11n0268_p0565a15║種類出生，窮未來際，三世平等，十方通達，名無盡行。
X11n0268_p0565a16║一切合同種種法門，得無差誤，名離癡亂行。
X11n0268_p0565a17║孤山云：無盡行中，種類出生，化十界身，化復作化也。窮未來際，益物無盡，竪徧
X11n0268_p0565a18║三世，橫周十方。離癡亂中，妙智了達塵沙法門，異名別說，同歸一理，故離癡亂。
X11n0268_p0566a01║則於同中顯現群異，一一異相各各見同，名善現行。
X11n0268_p0566a02║善現！行中同中現異，達理即事故；異相見同，達事即理故。同中現異，達理即
X11n0268_p0566a03║事，於義已足，何須更明。異相見同，達事即理，須知並由理具，方有事用。不明理
X11n0268_p0566a04║具，則非善達。補遺云：於性中現相差別，則同中顯現羣異；於相中見性無二，
X11n0268_p0566a05║則異相各各見同。
X11n0268_p0566a06║如是乃至十方虗空滿足微塵，一一塵中現十方界，現塵現界不相留礙，名無著
X11n0268_p0566a07║行。
X11n0268_p0566a08║苕溪云：界全是塵，名現塵；塵容界相，名現界。須彌、芥子，相入攸同。維摩、涅槃，皆
X11n0268_p0566a09║說菩薩不思議用，能以須彌之高廣，納芥子中。荊溪云：須彌容芥，謂容入於
X11n0268_p0566a10║芥。芥容須彌，謂芥受須彌。今現塵現界，其相亦爾。十方虗空，於一微塵可滿足
X11n0268_p0566a11║者，顯十方不大也。一一塵中現十方界者，顯一塵不小也。
X11n0268_p0566a12║種種現前咸是第一波羅蜜多，名尊重行。
X11n0268_p0566a13║尊重行中第一波羅蜜多，即般若度也。大品云：智慧輕薄，般若尊重。故此名焉。
X11n0268_p0566a14║如是圓融，能成十方諸佛軌則，名善法行。
X11n0268_p0566a15║法名軌則，諸佛所師。
X11n0268_p0566a16║一一皆是清淨無漏，一真無為，性本然故，名真實行。
X11n0268_p0566a17║善法行全性起修，故成軌則；真實行全修是性，故皆無為。
X11n0268_p0566a18║阿難！是善男子滿足神通成佛事已，純潔精真遠諸留患，當度眾生滅除度相，迴
X11n0268_p0567a01║無為心向涅槃路，名救護一切眾生離眾生相迴向。
X11n0268_p0567a02║長水云：十行位中即依體起用，且論神通化物，未言滅除度相。今此攝用歸體，
X11n0268_p0567a03║順寂滅義，故除度相。約義雖異，為行必同。若不然者，豈有證真大士猶懷度生
X11n0268_p0567a04║之相耶？
X11n0268_p0567a05║壞其可壞，遠離諸離，名不壞迴向。
X11n0268_p0567a06║苕溪云：壞其可壞，從所壞境說。遠離諸離，約能壞智論。不見可壞之相，是名不
X11n0268_p0567a07║壞。儻存度生之能所，則有無明留礙之患。不見所壞無明，不存能壞中智，故名
X11n0268_p0567a08║不壞。
X11n0268_p0567a09║本覺、湛然覺、齊佛覺，名等一切佛迴向。
X11n0268_p0567a10║精真發明地如佛地，名：至一切處迴向。
X11n0268_p0567a11║覺齊佛覺，言其智也。地如佛地，言其理也。皆因果禮同，故云等也，至也。
X11n0268_p0567a12║世界如來互相涉入，得無罣礙，名：無盡功德藏迴向。
X11n0268_p0567a13║補遺云：言本覺性智，齊十方大覺理性之地，徧一切處也。世界能容如來，則是
X11n0268_p0567a14║諸法具足性淨功德，此藏義也。
X11n0268_p0567a15║於同佛地，地中各各生清淨因，依因發揮，取涅槃道，名隨順平等善根迴向。
X11n0268_p0567a16║孤山云：於同佛地至取涅槃道者。謂於諸佛理地，起萬行真因。依此真因，發越
X11n0268_p0567a17║揮散，周徧法界，以取究竟涅槃之道。行從理起，名隨順平等。能生道果，名為善
X11n0268_p0567a18║根。
X11n0268_p0568a01║真根既成，十方眾生皆我本性，性圓成就，不失眾生，名隨順等觀一切眾生迴向。
X11n0268_p0568a02║十方眾生，皆我本性，非有眾生也。性圓成就，不失眾生，非無眾生也。非有非無，
X11n0268_p0568a03║名為性圓成就。所謂我皆令入無餘涅槃而滅度之，不失眾生也。所謂實無眾
X11n0268_p0568a04║生得滅度者，皆我本性故。葢性圓成就，生佛體同；不失眾生，唯識各別。
X11n0268_p0568a05║即一切法離一切相，唯即與離二無所著，名真如相迴向。
X11n0268_p0568a06║孤山云：即一切法，假也；離一切相，空也；二無所著，中也。
X11n0268_p0568a07║真得所如，十方無礙，名無縛解脫迴向。
X11n0268_p0568a08║性德圓成，法界量滅，名法界無量迴向。
X11n0268_p0568a09║性德圓成者，三德妙性於此圓成，不見十界高下差別，故云法界量滅。
X11n0268_p0568a10║阿難！是善男子盡是清淨四十一心，次成四種妙圓加行。
X11n0268_p0568a11║擕李云：據瓔珞等經皆不別列四加行位，若唯識等論則以地前四十心為外
X11n0268_p0568a12║凡資粮位，十迴向後別名煖等為內凡加行位。今四加行正如唯識所說，彼於
X11n0268_p0568a13║地前分內外凡位者，乃別教一途之義，以登地是菩薩聖位，聖位難入故開此
X11n0268_p0568a14║加行耳。今經借別名圓，如仁王云：三賢十聖住果報，妙圓加行簡異偏小也。若
X11n0268_p0568a15║法華玄文取瓔珞五十二位明別教位，則以十信為外凡，住行向為內凡，於內
X11n0268_p0568a16║凡中分四加行，十住為煖、十行為頂、十向為忍及世第一，皆云義推如煖等。今
X11n0268_p0568a17║經於此別加四行，秪是十向後心。長水云：大小乘經論明於五位，謂資粮、加
X11n0268_p0568a18║行、通達、修習、究竟位也。然有開有合，不定明說諸小乘論及大乘法相，即顯說
X11n0268_p0569a01║四位，名四善根，是順決釋分。若瓔珞、仁王、華嚴等經，即合而不論，攝在第十迴
X11n0268_p0569a02║向。唯此經中具顯四位，蓋以圓融之教一多無礙，秪於一忍圓開諸位，不開則
X11n0268_p0569a03║已，開則具明，故於十向後備論四種妙圓加行。
X11n0268_p0569a04║即以佛覺用為己心，若出未出，猶如鑽火欲然其木，名為煖地。
X11n0268_p0569a05║長水云：佛覺，果智也。己心，因心也。將發此智，故云若出。猶在其因，故云未出。猶
X11n0268_p0569a06║如鑽火，熱相先現，火出不久。火喻果智，木喻因心，鑽喻加行。火出則木盡，智發
X11n0268_p0569a07║則因亡。
X11n0268_p0569a08║又以己心成佛所履，若依非依，如登高山，身入虗空，下有微礙，名為頂地。
X11n0268_p0569a09║頂謂依煖地心修佛果智，智觀於心故。如足履地，心相垂盡故。若依非依，高山
X11n0268_p0569a10║喻當位之心，虗空喻所依之理，無明未盡故下有微礙。
X11n0268_p0569a11║心佛二同，善得中道。如忍事人，非懷非出，名為忍地。
X11n0268_p0569a12║忍取信順義，今心佛二同等，即信順也。如僧中辦事，忍則默然，既不懷疑，亦不
X11n0268_p0569a13║出說。
X11n0268_p0569a14║數量銷滅，迷覺中道，二無所目，名世第一地。
X11n0268_p0569a15║若迷中道及覺中道，皆是數量，即世間義耳。今既消滅，二無所目，當出世間，然
X11n0268_p0569a16║猶未入初地，故名世第一。蓋經文四位前後相望為言，初煖位用佛觀心，頂
X11n0268_p0569a17║位以己齊佛。煖中心能即佛，故云若出；無明所覆，故云未出。頂中佛依心顯，故
X11n0268_p0569a18║云若依；無明未破，故曰非依。如云下有微礙，即無明未破而非依者也。所以二
X11n0268_p0570a01║位自他用與不同者，申煖取鑽火之喻，故取佛智研心也。頂喻登山，以己從佛，
X11n0268_p0570a02║佛實高妙，若登而履焉，忍位觀力進勝於前，故曰心佛二同得其中道。以煖用
X11n0268_p0570a03║佛同心，頂乃以心同佛，似有所偏，今能總用二同，則不偏心佛為中道也。言善
X11n0268_p0570a04║得中道者，反顯前二偏於心佛未善者也。如忍事人者，忍事之人未能無心，於
X11n0268_p0570a05║可不之間尚有欲說不說之念，譬此忍位雖忍心佛不偏中道之善，猶未能亡
X11n0268_p0570a06║心佛之相，似得未得也。非出謂不說，似得其忍也。世第一中數量消滅者，能亡
X11n0268_p0570a07║忍位心佛之迹也。迷覺中道者，心迷佛覺也。忍位於此心佛迷覺善得中道，但
X11n0268_p0570a08║未能亡其迷覺之迹，今能亡遣，故曰二無所目也。良由中道非心非佛，迷悟安
X11n0268_p0570a09║有哉？雖則能亡心佛之迹，無明未破，破在密邇，故於世間為第一焉。應科云：煖
X11n0268_p0570a10║位用佛同心觀，頂位用心同佛觀，忍位總攬二同觀，第一亡遣三同觀。問：此四
X11n0268_p0570a11║加行破幾品無明？答：位既開四，惑亦何合？玄文云：無明雖無所有，不有而有，不
X11n0268_p0570a12║無階品，一往大分為四十二，然其品數無量無邊。由是觀之，須開四品，設復不
X11n0268_p0570a13║開，秪合云總屬初地一品，以十向後一破初地無明，故
X11n0268_p0570a14║阿難！是善男子於大菩提善得通達，覺通如來，盡佛境界，名歡喜地。
X11n0268_p0570a15║孤山云：覺通如來，智同佛智也。盡佛境界，理齊佛理也。三諦圓融，名佛境界。比
X11n0268_p0570a16║前曰盡，其實未盡。以初得法喜，故名歡喜。
X11n0268_p0570a17║異性入同，同性亦滅，名離垢地。
X11n0268_p0570a18║真際云：離垢地中，由前於大菩提善得通達，名異性入同。同性亦滅者，若見於
X11n0268_p0571a01║同，即為垢矣。華嚴云：譬如真金置礬石中，如法鍊已，離一切垢。
X11n0268_p0571a02║淨極明生，名：發光地。
X11n0268_p0571a03║明極覺滿，名𦦨慧地。
X11n0268_p0571a04║補遺云：發光雖名為光，但是智光。焰慧雖名為慧，乃覺慧也。智，水也，故言淨極
X11n0268_p0571a05║明生。焰，火也，故言明極覺滿。
X11n0268_p0571a06║一切同異所不能至，名難勝地。
X11n0268_p0571a07║苕溪云：難勝地、登地智名同，地前智為異。至，猶及也。
X11n0268_p0571a08║無為真如，性淨明露，名現前地。
X11n0268_p0571a09║盡真如際，名遠行地。
X11n0268_p0571a10║遠行地盡真如際，斯是無際之際。理既無際，行豈近乎？
X11n0268_p0571a11║一真如心，名不動地。
X11n0268_p0571a12║補遺云：不動地一，故不為二邊所動。
X11n0268_p0571a13║發真如用，名善慧地。
X11n0268_p0571a14║資中云：善慧地華嚴明此菩薩具四無礙智，作大法師，演說無量阿僧祇劫句
X11n0268_p0571a15║義，無有窮盡，故名發真如用。
X11n0268_p0571a16║阿難，是諸菩薩從此已往，修習畢功功德圓滿，亦目此地名修習位，慈陰妙雲覆
X11n0268_p0571a17║涅槃海名法雲地。
X11n0268_p0571a18║苕溪云：是諸菩薩，近指初地而下，遠指乾慧以來。從此以往，謂九地後，入第十
X11n0268_p0572a01║地，修習畢功等，對前得名也。亦因此地，正示第十，名修習位者，望後為稱也。以
X11n0268_p0572a02║無緣慈，普蔭眾生，本涅槃相，如雲覆海。然慈無別體，即上文真如之心。菩薩與
X11n0268_p0572a03║眾生，一如無二如，約事暫分，故以菩薩能證之心，覆眾生所迷之理。淨名云：一
X11n0268_p0572a04║切眾生，即涅槃相，不復更滅。今取因理無涯，譬之如海；果德徧覆，喻之如雲。以
X11n0268_p0572a05║慈能與樂，必對物機而說，故作是釋耳。慈蔭妙雲，覆涅槃海者，雲，智也；海，理也。
X11n0268_p0572a06║法合而妙，故名妙雲。能蔭一切，除其熱惱，故名慈蔭。慈蔭福德，妙雲智慧，福智
X11n0268_p0572a07║兩足，然未能入佛大寂滅海，與為一體，故云覆也。
X11n0268_p0572a08║如來逆流，如是菩薩順行而至覺際入交，名為等覺。阿難！從乾慧心至等覺已，是
X11n0268_p0572a09║覺始獲金剛心中初乾慧地。
X11n0268_p0572a10║苕溪云：理無逆順，由權實智而得二名。如來權智，下隨機感，故謂之逆；菩薩實
X11n0268_p0572a11║智，上合覺心，故謂之順。至此位時，當二智相交之際，故名等覺。其實雙具二智，
X11n0268_p0572a12║但佛自行，觀理已圓，鑒物是正，故用於權；今自行未極，化他是旁，故用於實也。
X11n0268_p0572a13║長水云：從真起應，反入生死，從果入因之始，故云如來逆流。果法聖智，即法
X11n0268_p0572a14║流也。從因入果，從生死入涅槃，故名順行。而至起應之始，行因之極，順逆交際，
X11n0268_p0572a15║只一剎那，故云覺際入交。此即解脫道前無間道也。只於此處，立為等覺。華嚴
X11n0268_p0572a16║合在第十地，便明受職。唯識亦但破十一種障。苕溪云：瓔珞云：等覺性中有
X11n0268_p0572a17║一人，名金剛幢慧。言初乾慧者，由此菩薩以大願力，住壽百劫，修千三昧。今既
X11n0268_p0572a18║始獲，豈非初耶？若疑乾慧之名，但在信前，不合通後。秪如伏忍之名，亦在外凡，
X11n0268_p0573a01║何故仁王通金剛定？應知彼之伏忍，即今之乾慧，以障妙覺無明初乾，未與究
X11n0268_p0573a02║竟如來法流水接。故乾慧取伏惑之義，幢慧取眾伏之頂，以高出諸地。故法華
X11n0268_p0573a03║玄文云：等覺位，若望妙覺，名金剛心菩薩；若望菩薩，名等覺佛。又仁王經說：每
X11n0268_p0573a04║一地有三心，謂入心、住心、出心。例知此經覺際入交，即入心也；金剛乾慧，即住
X11n0268_p0573a05║心也。出心可解。上卷六種性等覺性摩尼，謂等覺性中有一人，其名金剛幢慧
X11n0268_p0573a06║菩薩，住頂寂定，以大願力，住壽百劫，修千三昧。已入金剛三昧，復住壽千劫，學
X11n0268_p0573a07║佛威儀，修佛無量不可思議神通化導之法。
X11n0268_p0573a08║如是重重單複十二，方盡妙覺，成無上道。
X11n0268_p0573a09║長水云：始從乾慧，終至妙覺，單複相兼，總有十二。單則有七，謂乾慧、煖、頂、忍、世
X11n0268_p0573a10║第一等覺、妙覺。複即有五，謂信、住、行、向、地。以一一位中，自具於十，故名為複。第
X11n0268_p0573a11║十二位，即是妙覺，名無上士。無上士者，無所斷故，方盡妙覺，成無上道體，即大
X11n0268_p0573a12║涅槃。三德具足，名祕密藏。苕溪云：單複十二，謂單十複十有二也。十信、十住、
X11n0268_p0573a13║十行、十地即單十，十迴向即複十，以四加行秪是十迴向後心耳，并前乾慧及
X11n0268_p0573a14║等覺位，故有二也。他解甚異，今不煩云。或謂凡修四十一心，四加行，各有單
X11n0268_p0573a15║四見，複四見，具足四見。此一十二見，行人修止觀時，單破三四，複破三四，具足
X11n0268_p0573a16║單複破三四，各各十二重，此所謂重重單複十二，方盡妙覺也。大論云：始從初
X11n0268_p0573a17║心，至金剛心頂，皆破無明，顯法性，餘一品在，除此一品，即名為佛。與此同意。此
X11n0268_p0573a18║經由乾慧地而入十信，由四加行而入十地，由金剛心中而盡妙覺，與諸經不
X11n0268_p0574a01║同，學者思之。
X11n0268_p0574a02║是種種地，皆以金剛觀察如幻，十種深喻奢摩他中，用諸如來毗婆舍那，清淨修
X11n0268_p0574a03║證漸次深入。阿難，如是皆以三增進故，善能成就五十五位真菩提路。
X11n0268_p0574a04║孤山云：借事匹理，以曉迷情。故以十事，喻觀察之體。謂如幻如焰，水月虗空如
X11n0268_p0574a05║響，乾城如夢如影，鏡像如化也。列大品、淨名等喻。泡沫、芭蕉、雲、電，三藏五喻也。
X11n0268_p0574a06║焰、幻、夢、影、響，衍門五喻也。大小相參而說，以方等被四教故也。大小用喻，各有
X11n0268_p0574a07║宗途。三藏教旨，詮生滅實有，故用泡沫有體相物為喻。衍門教旨，詮無生性空，
X11n0268_p0574a08║故用焰幻無體相物為喻。在方等大教，雖說泡沫，為被三藏。於三藏小教，說如
X11n0268_p0574a09║幻者，為被利人。若不然，則秪約大小分途。此從多說，若從少說，亦可互通。如小
X11n0268_p0574a10║般若，六喻有為，亦說如泡。乾闥婆城，此云尋香城。謂十寶山間，有音樂神，名乾
X11n0268_p0574a11║闥婆。忉利諸天，須音樂時，此神身有異相，即知天意，往彼娛樂。因此西域，謂諸
X11n0268_p0574a12║樂兒，亦曰乾闥婆。然西域樂兒，多善為幻。彼幻化城郭，須臾如故。因即謂其所
X11n0268_p0574a13║現城郭，為乾闥婆城。言尋香者，此類尋逐食之香氣，往彼設樂，以求食者也。若
X11n0268_p0574a14║釋論云：日初出時，見城門樓櫓宮殿，行人出入。日轉高轉滅，眼見無實，是名乾
X11n0268_p0574a15║闥婆城。苕溪云：三增進者，即三漸次也。前三文下，皆結云是名增進修行漸
X11n0268_p0574a16║次。五十五位者，於前單複十二，除於乾慧。問：何故除乾慧，而又不取妙覺耶？答：
X11n0268_p0574a17║既言真菩提路，則顯乾慧非真，妙覺非路。然十信亦非真，何獨揀乾慧？恐取斷
X11n0268_p0574a18║見思以來，通得名真，不同常途真似之義也。
X11n0268_p0575a01║作是觀者名為正觀，若他觀者名為邪觀。
X11n0268_p0575a02║五十五位既由金剛觀察三增進故而得成就，今簡邪正所以。約觀言之，須知
X11n0268_p0575a03║圓教之外，三乘所修皆屬邪觀。補遺云：金剛觀察，以摧壞諸有為義。自初發
X11n0268_p0575a04║心，乃至妙覺，無非觀察。彼無所有，一切心現。雖復深入，亦無所得，但如幻等十
X11n0268_p0575a05║種深喻。所謂深喻者，則應觀一切業如幻，一切法如焰，一切性如水中月，妙色
X11n0268_p0575a06║如空，妙音如響，諸佛國土如乾闥婆城，佛事如夢，佛身如影，報佛如像，法佛如
X11n0268_p0575a07║化。何則？不可取捨，畢竟空故。若但如金剛般若，觀有為法如幻如夢，非深喻也。
X11n0268_p0575a08║深入此空，乃名實相。此非作法，無壞滅故。若異此觀，即生滅法。
X11n0268_p0575a09║爾時文殊師利法王子，在大眾中即從座起，頂禮佛足而白佛言：當何名是經？我
X11n0268_p0575a10║及眾生云何奉持？
X11n0268_p0575a11║孤山云：此經發起，為救阿難，是故先開圓解，次顯圓行。行成入位，極于妙覺，垂
X11n0268_p0575a12║範來世，有始有終。於是文殊請問經名，及奉持法。長水云：文殊智德，此會率先。
X11n0268_p0575a13║阿難遭難登伽，佛令持呪往救。大眾茫然失守，亦為旁問。見元諸聖各說圓通，
X11n0268_p0575a14║如來敕其慎選。洎及解行圓畢，因果充周，故問經名，以流後代。
X11n0268_p0575a15║佛告文殊師利：是經名大佛頂悉怛多般怛囉無上寶印十方如來清淨海眼，亦
X11n0268_p0575a16║名救護親因度脫阿難及此會中性比丘尼得菩提心入徧知海，亦名如來密因
X11n0268_p0575a17║修證了義，亦名大方廣妙蓮華王十方佛母陀羅尼呪，亦名灌頂章句諸菩薩萬
X11n0268_p0575a18║行首楞嚴，汝當奉持。
X11n0268_p0576a01║資中云：大佛頂者，如來無見頂相，放大智光之所說也。悉怛多等，相傳云是白
X11n0268_p0576a02║傘蓋，喻如來藏性本無染，徧覆有情也。荊公云：白以實相純淨為義，傘蓋以
X11n0268_p0576a03║圓成陰覆眾生為義。法王實相，楷定眾聖，故名寶印。清淨妙體，照用無涯，故名
X11n0268_p0576a04║海眼。孤山云：密因謂圓融定慧，非偏小所知故。了義謂究竟顯說，非方便之
X11n0268_p0576a05║談故。涅槃云：依了義教，不依不了義教是也。苕溪云：大方廣者，所說之法也。
X11n0268_p0576a06║常徧曰大，軌持曰方，包博曰廣。如次配法身、般若、解脫，亦如來藏之三德也。妙
X11n0268_p0576a07║蓮華王，能說之人也，即佛頂光中涌出寶蓮，有化如來坐寶蓮華中者也。十方
X11n0268_p0576a08║佛母，即所說呪，能生諸佛一切種智，譬如母焉。陀羅尼，翻遮持，遮二邊之惡，持
X11n0268_p0576a09║中道之善，此從慧立名。若首楞嚴，從定為目，乃左右之稱耳。補遺云：大方廣，
X11n0268_p0576a10║所證理也。蓮華，喻權實法，能詮教也。詮不縱橫中道之理，曰妙曰不也。苕溪
X11n0268_p0576a11║云：此經從天竺灌頂部中流出，蓋約密言耳。有誦持者，則如來智水灌其心頂，
X11n0268_p0576a12║亦猶剎利之受職也。菩薩萬行，以首楞嚴為本。又修此位者，于一心中具足萬
X11n0268_p0576a13║行。故涅槃云：首楞嚴者，一切事竟。嚴名堅固，一切畢竟而得堅固，名首楞嚴。佛
X11n0268_p0576a14║說五名，意存四悉，故寄妙德而施眾生。問：既有五名，何故經家刪取一十九字
X11n0268_p0576a15║為其首題？答：撮要為名，以略收廣也。如大佛頂，即是大方廣妙蓮華王，餘皆易
X11n0268_p0576a16║了。熏聞云：或曰：據文殊所問，合有二意：一、當何名是經？二、我等云何奉持？今
X11n0268_p0576a17║答名則顯，而答持何隱乎？釋曰：問雖似二，意秪是一，蓋欲知能詮之名為我等
X11n0268_p0576a18║所持之法耳。若不了一經大旨，將何以為眾生發心受持之法乎？然則佛答五
X11n0268_p0577a01║名，名下五義，法在其中，故此但云汝當奉持，答無所遺矣。長水云：上來一會
X11n0268_p0577a02║已終。合云：大眾聞佛所說，作禮而去。以慶喜再有請益，時雖隔越，問且連環，故
X11n0268_p0577a03║集經者約問從義，合成一部，由是未結耳。
X11n0268_p0577a04║說是語已，即時阿難及諸大眾，得蒙如來開示密印般怛囉義，兼聞此經了義名
X11n0268_p0577a05║目，頓悟禪那脩進聖位增上妙理，心慮虗凝，斷除三界修心六品微細煩惱。
X11n0268_p0577a06║長水云：獲真三昧，故云頓悟禪那；得斯陀含，故曰修進聖位；深證滅諦，故云增
X11n0268_p0577a07║上妙理；漸明智照，故云心慮虗凝；俱生難除，故云微細。依大乘說，俱生煩惱，三
X11n0268_p0577a08║界九地雖各九品，若智增者，入地永伏，至佛方斷；若悲增者，故意令生。手鑑
X11n0268_p0577a09║云：若末那識有四俱生，謂俱生煩惱障、俱生煩惱習氣、俱生所知障、俱生所知
X11n0268_p0577a10║習氣，三界九地各三十六品作佛地障，九地共成三百二十四品。若前六識俱
X11n0268_p0577a11║生有六，謂貪、瞋、慢、無明、身見、邊見，有四俱生，一俱生煩惱障等四歷，三界九地
X11n0268_p0577a12║各有九品，合成八十一品入佛地障，由是智增入地伏而至佛斷。然得入地由
X11n0268_p0577a13║斷分別，謂貪等十使有四分別，一分別煩惱障、二分別煩惱習氣、三分別所知
X11n0268_p0577a14║障、四分別所知習氣，三界九地各有三十六品作初地異生性障，都合三百六
X11n0268_p0577a15║十品。若依小乘，亦於九地各分九品，然約四果地地別斷，故初果身中斷欲界
X11n0268_p0577a16║一地九品中前六品惑證第二果，二果身中斷下三品證第三果，三果身中斷
X11n0268_p0577a17║上二界七十二品即得羅漢。然此四果復有四向，於四果中初為見道，次二修
X11n0268_p0577a18║道，後一無學道。且初入見道，謂十六心斷三界四諦，下八十八使分別麤惑，得
X11n0268_p0578a01║初果證。修道所斷俱生細惑，即貪、瞋、癡、慢。三界九地各有九品，唯欲界一地難
X11n0268_p0578a02║斷，以此九品共潤七生，謂上上品潤兩生，次三品各一生，次三品共一生，下三
X11n0268_p0578a03║品共一生。今斷六品者，初果身中斷一至五品盡，名二果向；斷至第五品，名家
X11n0268_p0578a04║家；次斷六品盡，名證二果。故俱舍云：斷惑三四品，止斷六一來果。謂於初果九
X11n0268_p0578a05║品中斷上上品，損二生；次斷三品，各損一生；次斷二品，共損一生。猶殘下三品
X11n0268_p0578a06║潤惑，故一來天上，一來人間。於此身中斷盡餘三，便得那含果。謂前九中餘三
X11n0268_p0578a07║斷至八品，名三果向；斷九盡，名第三果。故俱舍云：斷惑七八品，名第三果向。九
X11n0268_p0578a08║品全斷盡，即得不還果。不還者，謂欲惑盡故，不還來欲界。次斷初禪初品至非
X11n0268_p0578a09║想九品，凡七十二品。斷至七十一品，悉名羅漢向；斷七十二盡，成阿羅漢果，名
X11n0268_p0578a10║無學道。今證二果，故斷六品也。苕溪云：所斷惑相者，應有二義：一者、阿難內
X11n0268_p0578a11║證實深，而示同二果；二者、或約一番得益之眾，大分言之。今雖自他兼舉，下文
X11n0268_p0578a12║即云善開眾生微細沉惑，反顯此中通敘大眾耳。次云令我今日身心快然，得
X11n0268_p0578a13║大饒益，方是阿難自述之辭。
X11n0268_p0578a14║即從座起頂禮佛足，合掌恭敬而白佛言：大威德世尊慈音無遮，善開眾生微細
X11n0268_p0578a15║沉惑，令我今日身心快然得大饒益。
X11n0268_p0578a16║長水云：修道所斷，行相難了，故曰微細。無始俱生，故曰沉惑。疑網消除，故曰快
X11n0268_p0578a17║然。增進聖位，故曰饒益。
X11n0268_p0578a18║世尊，若此妙明真淨妙心本來徧圓，如是乃至大地草木蝡動含靈本元真如，即
X11n0268_p0579a01║是如來成佛真體。佛體真實，云何有復地獄、餓鬼、畜生、修羅、人、天等道？世尊，此道
X11n0268_p0579a02║為復本來自有？為是眾生妄習生起？
X11n0268_p0579a03║文徵此道為本有耶？為妄起耶？意欲如來廣明因果雖皆虗妄，善惡業緣、受報
X11n0268_p0579a04║好醜終不差忒，令諸眾生明信因果，不入邪見。苕溪云：前阿難問位後，佛言：
X11n0268_p0579a05║妙性圓明，離諸名相，本來無有。世界眾生，因妄有生，因生有滅，生滅名妄，滅妄
X11n0268_p0579a06║名真等。於是先約因妄有生，明二種顛倒；後約滅妄名真，明漸次諸位。然於世
X11n0268_p0579a07║界顛倒中所說十二類生，一往且示欲界因果之相，其實界趣說而未周。今答
X11n0268_p0579a08║位既終，故躡前妙性之義，領其庶彚，皆是真如發起，如來委譚諸趣。以此觀之，
X11n0268_p0579a09║猶是正宗之餘也。孤山云：此與滿慈所疑其旨一揆，但前因佛說根塵等皆
X11n0268_p0579a10║如來藏故起疑，今因佛說妙性圓明本來無有世界眾生故起疑，皆為機緣發
X11n0268_p0579a11║斯問耳。長水云：即俗而真，唯一妙覺；即真而俗，因果不亡。此義雙融，名為圓
X11n0268_p0579a12║了。
X11n0268_p0579a13║世尊！如寶蓮香比丘尼持菩薩戒，私行婬欲，妄言行婬，非殺、非偷，無有業報。發是
X11n0268_p0579a14║語已，先於女根生大猛火，後於節節猛火燒然，墮無間獄。瑠璃大王！善星比丘！瑠
X11n0268_p0579a15║璃為誅瞿曇族姓，善星妄說一切法空，生身陷入阿鼻地獄。此諸地獄為有定處？
X11n0268_p0579a16║為復自然？彼彼發業各各私受。
X11n0268_p0579a17║熏聞云：瞿曇！釋迦前姓。初，迦維羅衛國有舍夷貴姓，舍夷則釋迦別目。五百長
X11n0268_p0579a18║者共為世尊造立講堂，自誓曰：沙門、梵志乃至群黎，不得先佛妄升此堂。若有
X11n0268_p0580a01║違者，罪在不測。舍衛太子名曰瑠璃，因省定外氏，入城見堂廣高嚴飾，頓止其
X11n0268_p0580a02║上。貴姓聞之，遣使罵辱，催逐令出。太子懷恚，敕太史記之：須吾為王，當誅此類。
X11n0268_p0580a03║於後即位，領兵伐迦維國，殺舍夷人三億。乃至佛言：彼瑠璃王却後七日當入
X11n0268_p0580a04║地獄。王聞恐怖，乘舡入海，冀得自免，水中自然出火燒滅。善星比丘是佛菩薩
X11n0268_p0580a05║時子，出家之後，受持解說十二部經，壞欲界結，獲得四禪。而親近惡友，退失此
X11n0268_p0580a06║定，生惡邪見，言：無佛、無法、無有涅槃。後在尼連河遙見佛來，生惡邪心，生身陷
X11n0268_p0580a07║入阿鼻地獄。長水云：問意有六，文見于三。六者，謂有定處、無定處、自然、因緣、
X11n0268_p0580a08║私受、同受。下文結云：不斷三業，各各有私，因各各私，眾私同分，非無定處。手
X11n0268_p0580a09║鑑云：淨名云：說法不有亦不無，以因緣故諸法生，無我無造無受者，所作之業
X11n0268_p0580a10║亦不亡。中論云：雖空而不斷，雖有亦不常，罪福亦不失，是名佛所說。皆此義也。
X11n0268_p0580a11║謂業雖如幻，一念幻惡，長劫沉淪；一念幻善，遠階佛果。
X11n0268_p0580a12║惟垂大慈，開發童蒙，令諸一切持戒眾生，聞決定義，歡喜頂戴，謹潔無犯。
X11n0268_p0580a13║佛告阿難：快哉此問！令諸眾生不入邪見。汝今諦聽，當為汝說。
X11n0268_p0580a14║阿難！一切眾生實本真淨，因彼妄見有、妄習生，因此分開內分、外分。
X11n0268_p0580a15║阿難！內分即是眾生分內，因諸愛染發起妄情，情積不休能生愛水，是故眾生心
X11n0268_p0580a16║憶珍羞口中水出，心憶前人或憐或恨目中淚盈，貪求財寶心發愛涎舉體光潤，
X11n0268_p0580a17║心著行婬男女二根自然流液。
X11n0268_p0580a18║長水。三、愛染之情，正是眾生生死根本，名為內分。分亦因義，情愛沉下，能潤業
X11n0268_p0581a01║受，生故如水。外由內感，故有水輪徧十方界。憶即是念，明記為性。念有憎愛，故
X11n0268_p0581a02║分憐恨。由愛起增，不離情染。內有情染，外現其事，故皆流水。苕溪云：此中內分，
X11n0268_p0581a03║悉約情論。以愛為情，且言少分。如喜、怒、哀、樂、愛、惡六者，皆人之情也。是故怨恨
X11n0268_p0581a04║亦屬于情，情重則悲，悲乃成淚。
X11n0268_p0581a05║阿難！諸愛雖別流結是同，潤濕不升自然從墜，此名內分。
X11n0268_p0581a06║長水云：所愛之境雖別，能愛之心是一。流謂沉下，結諸縛著，因既不升，果亦淪
X11n0268_p0581a07║墜。荊公云：趣身而入，故名內分。
X11n0268_p0581a08║阿難，外分即是眾生分外，因諸渴仰發明虗想，想積不休能生勝氣。是故眾生心
X11n0268_p0581a09║持禁戒舉身輕清，心持呪印顧盻雄毅，心欲生天夢想飛舉，心存佛國聖境冥現，
X11n0268_p0581a10║事善知識自輕身命。
X11n0268_p0581a11║長水云：眾生生死，本分由情，情著染境，因是從墜。今以淨境為所欲處，但由其
X11n0268_p0581a12║想，不屬于情，乃是眾生分外之事，故云外分。身輕清、顧雄毅、夢飛舉、聖境現、輕
X11n0268_p0581a13║身命，此五皆是殊勝氣色，由想故有。苕溪云：內分沉下，故生愛水。外分上升，
X11n0268_p0581a14║故生勝氣。毅，得勝之貌。熏聞云：謂以手結印，如瑜伽羂索所示。或呪即是印，
X11n0268_p0581a15║如銷伏毒害呪，是三世諸佛陀羅尼印故。此舉善法以騐能生勝氣之相。若呪
X11n0268_p0581a16║龍等惡律儀事，非其義也。聖境冥現，蓋於想中冥密得見諸佛淨土，惑於夢中
X11n0268_p0581a17║潛通此相。
X11n0268_p0581a18║阿難，諸想雖別，輕舉是同，飛動不沉，自然超越，此名外分。
X11n0268_p0582a01║長水云：欣外勝境，不由情染。相既輕清，自然飛動，報當超越也。熏聞云：此約
X11n0268_p0582a02║不墜三塗，名為超越。例如人天俱得名乘，亦由戒善等能運載眾生越於惡趣
X11n0268_p0582a03║耳。荊公云：遺身而出，故名外分。
X11n0268_p0582a04║阿難！一切世間生死相續，生從順習、死從變流，臨命終時未捨煖觸，一生善惡俱
X11n0268_p0582a05║時頓現，死逆生順二習相交。
X11n0268_p0582a06║孤山云：生從順習，死從逆流者，以一切眾生皆愛生而惡死，是故生則順其習，
X11n0268_p0582a07║死則逆其習。故下云：死逆生順，二習相交。此乃文辭互略，秪是生從存住故順
X11n0268_p0582a08║習，死從變流故逆習耳。未捨煖觸，謂現陰之末，中陰之初。熏聞云：命是息風，
X11n0268_p0582a09║連持不斷故。煖是身觸，任持不壞故。識託其中，共成三事。和合則生，離散則死
X11n0268_p0582a10║也。今文雖不言識，而云二習相交，即識之習性。善惡，即內外二分。頓現，即二分
X11n0268_p0582a11║業相。下文情想純雜等，即隨其業力，牽生諸趣也。當知現前二分，是將來諸趣
X11n0268_p0582a12║升墜之權衡。昔圭峯密師云：欲臨騐終，自在不自在。但觀日用，自由不自由。其
X11n0268_p0582a13║言雖近，可以喻遠。曰：善惡之業，所自作時，一生之中，何不見自。至捨受時，方始
X11n0268_p0582a14║頓現者。人生如夢，方作夢時，豈能自知是夢非夢。要須覺時，夢中之事，了然自
X11n0268_p0582a15║現。不待尋繹，亦復如是。
X11n0268_p0582a16║純想即飛，必生天上。若飛心中，兼福兼慧，及與淨願，自然心開，見十方佛，一切淨
X11n0268_p0582a17║土，隨願往生。
X11n0268_p0582a18║苕溪云：據下情少想多，但在四天之下。騐今純想所生，應是忉利以上。若單修
X11n0268_p0583a01║善禪，則唯生上界；若兼諸福慧，則隨往十方。于飛心中，旁論福慧，故皆云兼。以
X11n0268_p0583a02║純想是穢土上升之因，福慧是淨土往生之業，事越分外，故曰旁論。熏聞云：
X11n0268_p0583a03║觀無量壽佛經云：欲生彼國，當修三福云云。慧即十六觀，此別就西方言之。若
X11n0268_p0583a04║通說者，緣因為福，了因為慧，隨諸淨願，取土往生，應知福慧通于深淺。今且約
X11n0268_p0583a05║初心，未斷見愛，未出同居，橫截五道，得生淨土。故荊溪云：未斷惑者，修安樂行，
X11n0268_p0583a06║是同居淨土之氣分。其義明矣。
X11n0268_p0583a07║情少想多輕舉非遠。即為飛仙大力鬼王。飛行夜叉地行羅剎。遊於四天所去無
X11n0268_p0583a08║礙。其中若有善願善心護持我法。或護禁戒隨持戒人。或護神呪隨持呪者。或護
X11n0268_p0583a09║禪定保綏法忍。是等親住如來座下。
X11n0268_p0583a10║真際云：情少想多，理宜分之。一情九想，即為飛仙。二情八想，為大力鬼王。三情
X11n0268_p0583a11║七想，為飛行夜叉。四情六想，為地行羅剎。熏聞云：今云飛仙，取輕舉義，總攝
X11n0268_p0583a12║十種，以在人天中間，與下文次第不別故。況地行羅剎尚屬此類，豈地行仙等
X11n0268_p0583a13║而不逮耶？法忍謂于法得忍，即諸大菩薩。當知情少想多，且約十善十惡強弱
X11n0268_p0583a14║分之，況有善願善心護持佛法等，並是眾生分外之事。法華玄義明若修十善，
X11n0268_p0583a15║兼修禪定，得麤住細住者，乃是兜率天業。騐今所說，猶屬散善耳。
X11n0268_p0583a16║情想均等，不飛不墜，生於人間。想明斯聰，情幽斯鈍。
X11n0268_p0583a17║補遺云：人報所以聰明者，由昔戒善之想。所以不能飛舉上升者，由情愛幽暗。
X11n0268_p0583a18║由想故不沉，由情故不飛，正出均等之義。
X11n0268_p0584a01║情多想少，流入橫生，重為毛群，輕為羽族。七情三想，沉下水輪，生於火際，受氣猛
X11n0268_p0584a02║火，身為餓鬼，常被焚燒，水能害已，無食無飲，經百千劫。九情一想，下洞火輪，身入
X11n0268_p0584a03║風火，二交過地，輕生有間，重生無間，二種地獄。
X11n0268_p0584a04║真際云：情多想少，亦合分四：六情四想，流入橫生；七情三想，墜為餓鬼；八情二
X11n0268_p0584a05║想，生有間獄；九情一想，生無間獄。孤山云：生于火際者，近于地獄，是餓鬼居
X11n0268_p0584a06║處。順正理論云：諸鬼本住琰魔王國，從此展轉餘方，此贍部州南邊直下，深過
X11n0268_p0584a07║五百踰繕那，有琰魔王都，縱廣亦爾。受身于猛火中，故云受氣。猛火縱遇於
X11n0268_p0584a08║水，亦變成火，故云水能害已。七熱地獄，謂八大獄中第七也。長阿含云：此四
X11n0268_p0584a09║天下有八千天下圍繞，其外復有大海周匝圍繞，八千天下復有大金剛山繞
X11n0268_p0584a10║大海水，金剛山外復有第二大金剛山。樓炭經云：二金剛山亦名二鐵圍山，二
X11n0268_p0584a11║山中間窈窈冥冥，日月天神所不能照。彼有八大地獄，每一地獄有十六地獄：
X11n0268_p0584a12║第一大獄名想，二名黑繩，三名堆壓，四名叫喚，五名大叫喚，六名燒炙，七名大
X11n0268_p0584a13║燒炙，八名無間。分別其相，具如第十九卷。又新譯婆沙論：問曰：地獄在何處？答
X11n0268_p0584a14║曰：多分在此贍部州下。云何安立？有說：從此州下四萬踰繕那至無間地獄底，
X11n0268_p0584a15║無間縱廣高下各二萬踰繕那。次上一萬九千踰繕那中安立餘七地獄，謂次
X11n0268_p0584a16║上有極熱，次上有熱，次上有大呌，次上有嘷叫，次上有眾合，次上有黑繩，次上
X11n0268_p0584a17║有等活，此七地獄一一縱廣萬踰繕那。有說：無間地獄周回圍繞，如今聚落圍
X11n0268_p0584a18║繞大城云云。秪就此獄自有輕重，而此無間非五無間，亦應以第六為有間，第
X11n0268_p0585a01║七為無間，是則風火二交過地，通于六七也。熏聞云：身入風火二交過地，即
X11n0268_p0585a02║地獄中猛風與火交相熾盛也。
X11n0268_p0585a03║純情，即沉入阿鼻獄。若沉心中有謗大乘，毀佛禁戒，誑妄說法，虗貪信施，濫膺恭
X11n0268_p0585a04║敬，五逆十重，更生十方阿鼻地獄。
X11n0268_p0585a05║此言阿鼻，即五無間。無間有二：一、身無間，二、苦無間。以五逆所感，故名五無間。
X11n0268_p0585a06║或云：無間有五，謂受罪、苦具、身量、劫數、壽命也。此文亦分二類：純情造惡，則唯
X11n0268_p0585a07║墮此界獄中；若加謗大乘等，則此界壞時，轉生他方。長水云：謗大乘罪最重，
X11n0268_p0585a08║由是更生十方阿鼻。法華云：若謗此經，其人命終入阿鼻獄，具足一劫，劫盡更
X11n0268_p0585a09║生，如是展轉至無數劫。俱舍論說：阿鼻地獄壽命中劫，二十增減為一中劫。既
X11n0268_p0585a10║言無數，此世界壞，即往十方阿鼻，以謗法罪斷佛種，令無量人墮邪見故。手
X11n0268_p0585a11║鑑云：大般若說謗法罪，墮阿鼻獄。此土劫壞，罪猶未畢，移置他方。又經劫壞，復
X11n0268_p0585a12║移他方。如是巡歷劫盡，還生阿鼻。千佛出世，救之誠難。若說所受身，聞者當吐
X11n0268_p0585a13║熱血而死。
X11n0268_p0585a14║循造惡業，雖則自招，眾同分中，兼有元地。
X11n0268_p0585a15║苕溪云：此結情多想少，及純情之類。然橫生者，非有元地，以毛群羽族，散在諸
X11n0268_p0585a16║趣故。熏聞云：俱舍論云：傍生住處，謂水、陸、空，本住大海，後流餘處。今從後說，
X11n0268_p0585a17║是則正言鬼、獄二道。斯亦略酬阿難所問。長水云：眾名不一，同是一義。眾有
X11n0268_p0585a18║相似，同立分名。造業同者，共中共變。釋要云：山河、大地、地獄等，是眾生共業、
X11n0268_p0586a01║共變。唯識有四句：一、共中共變，即山河、地獄等；二、共中不共，即田園、產業等；三、
X11n0268_p0586a02║不共中共，即妻妾、男女等；四、不共中不共，即正報身。俱舍論說：有差別同分、無
X11n0268_p0586a03║別同分。同業共感眾生苦具，同受此苦，名無差別同分。同受此苦，謂彼同受鑊
X11n0268_p0586a04║湯等。若隨輕重，受報不同，名差別同分。雖同感地獄，而受苦各異，謂彼鐵床，此
X11n0268_p0586a05║刀山等。又彼八塞，此八熱等。今云元地，即差別也。謂本造鐵丸，因即受鐵丸若
X11n0268_p0586a06║等。
X11n0268_p0586a07║阿難！此等皆是彼諸眾生自業所感，造十習因，受六交報。
X11n0268_p0586a08║十習因者，別指惡業，即由十使煩惱於六根門發識造業，洎受其報從六根出，
X11n0268_p0586a09║報與業交故有交報，同受地獄即引業招，六根別受即滿業致。手鑑云：唯識
X11n0268_p0586a10║云：能招第八引異熟果，故名引業；能招第六滿異熟果，名為滿業。俱舍亦云：一
X11n0268_p0586a11║引業一生，多業純圓滿。猶如繪畫，先圖形狀，後填眾采等。釋要云：牽生地獄
X11n0268_p0586a12║是引業，後受有輕重是滿業，俱是眾生妄情習造耳。
X11n0268_p0586a13║云何十因？
X11n0268_p0586a14║真際云：十習配屬根、隨、煩惱。根本有六，謂貪、瞋、癡、慢、疑、不正見。或開為五，隨有
X11n0268_p0586a15║二十，謂忿、恨、惱、覆、誑、諂、憍、害、嫉、慳、無慚、無愧、不信、懈怠、放逸、昏沉、掉舉、失念、不
X11n0268_p0586a16║正知、散亂。今婬習即所發之業，具足貪、癡。詐習即諂。怨習即恨。見即五見。枉謂
X11n0268_p0586a17║逼壓良善，害所攝，亦瞋類。訟謂相論得失，忿、恨為先。惱之一法，性相應故。
X11n0268_p0586a18║阿難！一者、婬習交接，發於相磨，研磨不休。
X11n0268_p0587a01║手鑑云：婬者，蕩逸也，躭著也。如躭書名婬書，久雨名婬雨，今于色境愛著也。律
X11n0268_p0587a02║中名不淨行，亦名非梵行。故智論云：婬欲雖不惱眾生，心心繫縛，故為大罪。大
X11n0268_p0587a03║罪者，能發業潤業，故招生死。
X11n0268_p0587a04║如是故有，大猛火光，於中發動。
X11n0268_p0587a05║長水云：發業有二：一、正發，即無明；二、助發，即餘惑，俱分別也。今此十因，除婬習
X11n0268_p0587a06║是所發之業，餘九皆是能發之惑。惑有根，如下文。補遺云：內分婬生愛水，今
X11n0268_p0587a07║十習中婬生火而貪生水者，婬有二義：一者、貪愛故亦生水；二者、男女二根相
X11n0268_p0587a08║磨生煖故受火報。上文內分通取愛義故婬生愛水，今十習義婬取研磨則生
X11n0268_p0587a09║火報。荊公云：婬習研磨不休，自耗其精，則火果熾。然其生尚有消渴、內熱、癰
X11n0268_p0587a10║疽等疾，則其死婬習以摩生火，則貪習以及生水。此與陽盛夢火，陰盛夢水，亦
X11n0268_p0587a11║無以異。雖彼以是復我，然我所見非彼所成，皆以我所習起，是故眾生當慎所
X11n0268_p0587a12║習。
X11n0268_p0587a13║如人以手，自相摩觸，煖相現前。
X11n0268_p0587a14║二習相然，故有鐵床、銅柱諸事。
X11n0268_p0587a15║熏聞云：二習相然，然謂燒然，此取欲火義說故也。孤山云：亦是男女相望，互
X11n0268_p0587a16║為能所，乃成二習共感。諸文皆爾。荊公云：銅柱鐵床，則是抱持𥨊臥。堅覺妄
X11n0268_p0587a17║想餘習。
X11n0268_p0587a18║是故十方一切如來，色目行婬同名欲火，菩薩見欲如避火坑。
X11n0268_p0588a01║補遺云：形容而名目之。荊公云：如來了法平等，得念失念，無非解脫。但為眾
X11n0268_p0588a02║生色目行婬，為欲火耳。菩薩或尚有煩惱習氣，故見欲如避火坑。如婬，貪等亦
X11n0268_p0588a03║爾。
X11n0268_p0588a04║二者貪習交計，發於相吸，吸攬不止。
X11n0268_p0588a05║長水云：貪即是愛根本之數，正能潤生于有，有具染著為性。手鑑云：能障無
X11n0268_p0588a06║貪生苦為業，謂由愛力五取蘊生。有即取蘊三有之果，有具即能生三有之因。
X11n0268_p0588a07║相順之因，唯是有漏中有業惑，及器世間緣起貪故，皆是有具攝。釋要云：有
X11n0268_p0588a08║有具者，於種種物上生貪。
X11n0268_p0588a09║如是故有，積寒堅氷，於中凍冽。
X11n0268_p0588a10║如人以口吸縮風氣，有冷觸生。
X11n0268_p0588a11║二習相陵，故有吒吒、波波、羅羅、青、赤、白蓮、寒氷等事。
X11n0268_p0588a12║補遺云：二習相陵，取二人貪習交相校計，而有相陵奪義。貪者如吸物，吸故生
X11n0268_p0588a13║寒，愛故生水，貪之不已，如水成氷。苕溪云：吒波羅，三寒聲也。青赤白，三寒色
X11n0268_p0588a14║也。更有疱裂二相，即八寒地獄。熏聞云：並居贍部州下大地獄傍。具如俱舍
X11n0268_p0588a15║論第十一卷。
X11n0268_p0588a16║是故十方一切如來，色目多求同名貪水，菩薩見貪如避瘴海。
X11n0268_p0588a17║釋要云：瘴，海氣也，人呼即病。
X11n0268_p0588a18║三者慢習交陵，發於相恃，馳流不息。
X11n0268_p0589a01║長水云：恃己陵他，高舉為性，故名為慢。今云交陵相恃，馳騁流逸，慢之相也。
X11n0268_p0589a02║如是故有，騰逸奔波，積波為水。
X11n0268_p0589a03║補遺云：慢者，心有所恃，慢必凌物，如水騰波。
X11n0268_p0589a04║如人口舌，自相綿味，因而水發。
X11n0268_p0589a05║二習相鼓，故有血河、灰河、熱沙、毒海、融銅、灌吞諸事。
X11n0268_p0589a06║荊公云：愛已掉動，故積波為水，令彼傷惱，故有血河熱沙等事。
X11n0268_p0589a07║是故十方一切如來，色目我慢名飲癡水，菩薩見慢如避巨溺。
X11n0268_p0589a08║孤山云：或云西土有水，飲之則癡，如此方貪泉。補遺云：然慢屬于癡，癡則不
X11n0268_p0589a09║明，故同。愛屬水，水者陰之氣，故。
X11n0268_p0589a10║四者瞋習交衝，發於相忤，忤結不息，心熱發火，鑄氣為金。
X11n0268_p0589a11║釋要云：衝，突也。忤，觸也，逆也。火能鑄物，由瞋火故，鑄成種種，金若具也。補遺
X11n0268_p0589a12║云：熱煩不息，氣分成堅，故感金石等事。荊公云：瞋能起陽，於五性屬木，木起
X11n0268_p0589a13║陽則發火，火尅金則鑄氣，氣雖屬金，要待火力成體，又從火革，乃能兵傷物。
X11n0268_p0589a14║如是故有刀山、鐵橛、劒樹、劍輪、斧鉞、鎗鋸。
X11n0268_p0589a15║長水云：于諸苦具增恚，身心熱惱，居懷性不安隱。已上皆根本惑。攝橛，繫罪人
X11n0268_p0589a16║杙也。手鑑云：智論云銅橛，律云龍牙杙，曲如龍牙，可以掛物。如劫末時，人起
X11n0268_p0589a17║猛利瞋心，所執草木皆成刀劍，非內心之所惑乎？
X11n0268_p0589a18║如人啣冤，殺氣飛動。
X11n0268_p0590a01║谷響云：古注漢書：啣，含也。苞含在心以為遇。
X11n0268_p0590a02║二習相擊，故有宮割、斬斫、剉刺、槌擊諸事。
X11n0268_p0590a03║孤山云宮，割古五刑之一。熏聞云：五刑，謂墨、劓、剕、宮、大辟。墨謂刺其額而涅
X11n0268_p0590a04║之以墨。劓謂截其鼻。剕謂刖其足。宮謂男子則割去其勢，女子則幽閉之。大辟
X11n0268_p0590a05║即死刑，斬、斫、剉皆新之死刑。刺即古之墨刑，今流罪有之。槌、擊皆新刑之笞、杖
X11n0268_p0590a06║類。
X11n0268_p0590a07║是故十方一切如來，色目瞋恚名利刀劍，菩薩見瞋如避誅戮。
X11n0268_p0590a08║五者、詐習交誘，發於相調，引起不住。
X11n0268_p0590a09║長水云：詐謂諂曲，罔冐於他，矯說異疑，險曲為性，或取他意，或藏己失，不任師
X11n0268_p0590a10║友正教誨故，此隨數也。熏聞云：相調猶戲謔也，以此誘引而造諸惡。
X11n0268_p0590a11║如是，故有繩木絞校。
X11n0268_p0590a12║孤山云：校，枷也。易曰：屨校滅趾，荷校滅耳。在足曰屨，在肩曰荷。荊公云：詐習
X11n0268_p0590a13║信性劣智，即是土性劣水，故抽為木，而有繩木絞校。然信性劣智，以造惡故，受
X11n0268_p0590a14║此惡報。若以善權方便，能攝眾生，與之利樂，雖亦信劣，更當以此受宮殿園林
X11n0268_p0590a15║福報，非此惡故。
X11n0268_p0590a16║如水浸田，草木生長。
X11n0268_p0590a17║補遺云：既言發于相調，乃以男女奔逃詐妄成事，以奔逃必習詐偽也，非一朝
X11n0268_p0590a18║一夕，故如水浸田。
X11n0268_p0591a01║二習相延，故有杻械、枷鎻、鞭杖、撾棒諸事。
X11n0268_p0591a02║謂相延納。
X11n0268_p0591a03║是故十方一切如來，色目姧偽同名讒賊，菩薩見詐如畏豺狼。
X11n0268_p0591a04║以詐偽人，其言必讒，賊害正理。
X11n0268_p0591a05║六者誑習交欺，發於相罔。誣罔不止，飛心造姧。
X11n0268_p0591a06║長水云：此亦隨數。誑謂矯誑，心懷異謀，多現不實，矯現有德，詭詐為性，邪命為
X11n0268_p0591a07║業。初雖欺誑，於事猶近串習。誣罔則其心飛空，造彌天之奸，甚至以聖德自
X11n0268_p0591a08║嚴，以無根陷眾。
X11n0268_p0591a09║如是故有，塵土屎尿，穢污不淨。
X11n0268_p0591a10║誣罔者，以惡名加於良善，陷人於罪，故受屎溺之報，沒溺淪墜之殃。
X11n0268_p0591a11║如塵隨風，各無所見。
X11n0268_p0591a12║孤山云：誣罔暗蔽，如塵隨風。
X11n0268_p0591a13║二習相加，故有沒溺、騰擲、飛墜、漂淪諸事。
X11n0268_p0591a14║荊公云：誑習屎尿穢污，如塵隨風，信性壞散。智不淨故，沒溺漂淪。智勝信故，騰
X11n0268_p0591a15║擲飛墜。飛心造奸故詐，引起不住故，能有所生。誑誣罔不止故，能壞而已。凡此
X11n0268_p0591a16║造因受報，各以類應。如見業先見猛火，聞業先見波濤，觸業先見大山來合，思
X11n0268_p0591a17║業先見吹壞國土。
X11n0268_p0591a18║是故十方一切如來，色目欺誑同名劫殺，菩薩見誑如踐蛇虺。
X11n0268_p0592a01║長水云：刀兵劫時，人互殺害。虺，蝮虺也，博三寸，首如擘山。郭璞云：自一種蛇，名
X11n0268_p0592a02║為蝮虺，頭大如人擘指。
X11n0268_p0592a03║七者怨習交嫌，發於銜恨。
X11n0268_p0592a04║長水云：怨即恨也。由忿為先，懷惡不捨，結怨為性，不能含忍，常熱惱故。
X11n0268_p0592a05║如是故有飛石投礰，匣貯事檻，甕盛囊撲。
X11n0268_p0592a06║孤山云：囊撲者，囊貯而撲殺之。或作幞者，字之誤也。史記：秦始皇囊撲兩弟。
X11n0268_p0592a07║如陰毒人，懷抱畜惡。
X11n0268_p0592a08║畜惡在懷，其猶匣貯車檻等。陰毒傷人，如飛石投礰等。
X11n0268_p0592a09║二習相吞，故有投擲、擒捉、擊射、拋撮諸事。
X11n0268_p0592a10║補遺云：拋謂拋擲，撮謂捉撮。
X11n0268_p0592a11║是故十方一切如來色目怨家名違害鬼，菩薩見怨如飲鴆酒。
X11n0268_p0592a12║孤山云：鴆，鳥名，其羽有毒，以畫酒飲之則死。其鳥如鴞，食蛇蝮，雄名運日，雌名
X11n0268_p0592a13║陰諧，以其毛歷飲食則殺人。補遺云：違害鬼，宿有相違，今為𥚁害，身子曾遭
X11n0268_p0592a14║其事。
X11n0268_p0592a15║八者、見習交明，如薩迦耶見、戒禁取、邪悟諸業，發於違拒，出生相反。
X11n0268_p0592a16║長水云：見謂惡見，於諸諦理顛倒推度，染慧為性，能障善見，招苦為業。孤山
X11n0268_p0592a17║云：薩迦耶見即身見，謂執身有我。戒禁取謂非因計因，如持牛、狗等戒為生天
X11n0268_p0592a18║因。此於五利使中略舉其二。邪悟諸業即總收餘見。竦疏云：具云薩迦耶達利
X11n0268_p0593a01║瑟致，此翻身見。百法疏謂于五蘊執我、我所等。補遺云：發于違拒，出生相反者，
X11n0268_p0593a02║謂邪見者各封己見，故彼此相戾。荊公云：有身見則物亦自我，故發于違拒；
X11n0268_p0593a03║有禁戒取邪悟諸業，則起輪迴性，故出生相返。是非善惡既有所在，則辨鞫隨
X11n0268_p0593a04║之矣。
X11n0268_p0593a05║如是，故有王使主吏證執文籍。
X11n0268_p0593a06║如行路人，來往相見。
X11n0268_p0593a07║主吏必使二人相對而問之，如行路人乍得相見而無情，如彼邪見相反，雖見
X11n0268_p0593a08║無情也。
X11n0268_p0593a09║二習相交，故有勘問權詐、考訊推鞫、察訪披究、照明善惡、童子手執文簿辭辯諸
X11n0268_p0593a10║事。
X11n0268_p0593a11║以考訊者，必用權數，如鈎距之類，皆由邪見生此之報。
X11n0268_p0593a12║是故十方一切如來色目惡見同名見坑，菩薩見諸虗妄徧執如入毒壑。
X11n0268_p0593a13║九者枉習交加，發於誣謗。
X11n0268_p0593a14║長水云：枉則逼壓良善，損惱于他，心無悲愍，害所攝也。補遺云：然前誑習發
X11n0268_p0593a15║於誣罔，與此何別？恐前輕此重也。前但誑言，誣以惡名，陷入不義；今云誣謗，以
X11n0268_p0593a16║直為曲，逼壓至于死地。如前誑習，喻以隨風之塵，使人不見而已；今枉習，則曰
X11n0268_p0593a17║如讒賊人逼枉良善也。
X11n0268_p0593a18║如是故有合山合石，碾磑耕磨。
X11n0268_p0594a01║熏聞云：磑，五對切。磑，搗磑。又言磨者，應分旋轉縱橫之異。
X11n0268_p0594a02║如讒賊人，逼枉良善。
X11n0268_p0594a03║二習相排，故有押、捺、槌、按、蹙、漉、衡、度諸事。
X11n0268_p0594a04║長水云：既以枉押良善，抑捺無辜，令稱有罪，故感合山等事。蹙謂逼迫，漉謂振
X11n0268_p0594a05║動。衡，權衡也。度，丈尺也。亦可漉謂澇漉。蹙迫、澇漉，皆捉取之貌。孤山云：權衡
X11n0268_p0594a06║尺度，以定輕重長短，獄王前有之。
X11n0268_p0594a07║是故十方一切如來，色目怨謗同名讒虎，菩薩見枉如遭霹𮦷。
X11n0268_p0594a08║長水云：讒能害善，虎能食人。熏聞云：疾雷為霆霓。雷之急激者，謂之霹𮦷。抱
X11n0268_p0594a09║朴子云：雷，天鼓也。王充論衡云：圖畫之工，圖雷之狀如連鼓形。又圖一人若力
X11n0268_p0594a10║士，謂之雷公，左手引連鼓，右手椎之。彼文是知先儒但言陰陽薄激而為雷霆
X11n0268_p0594a11║者，未盡理也。必有神物主而行之，如庶女叫天，齊臺遭擊，豈陰陽二氣偏其感
X11n0268_p0594a12║騐乎？況世有惡人震銘其身者多矣。又論衡云：盛夏之時，迅雷擊折樹木，破壞
X11n0268_p0594a13║室屋，俗以天取龍也。其犯殺人者，謂有陰過，斯可信焉。
X11n0268_p0594a14║十者訟習交諠，發於藏覆。
X11n0268_p0594a15║長水云：此是覆習，而言訟者，由覆發訟故。所言覆者，於自作罪，恐失利譽，隱藏
X11n0268_p0594a16║為性，悔惱為業。謂覆罪者，後必悔惱。不安隱者，既有罪，不能自發，遂招他訟。此
X11n0268_p0594a17║訟即是惱之一法。忿恨為先，追觸暴熱，恨悷為性，䖧螫為業。謂追往惡，觸現違
X11n0268_p0594a18║緣，心便恨悷，多發囂暴凶鄙，麤言䖧螫也。故乃名為訟。手鑑云：既作大罪，常
X11n0268_p0595a01║懷怖畏，悔箭入心，堅不可拔。如偈云：不應作而作，應作而不作，悔惱火所燒，後
X11n0268_p0595a02║世墮惡道。謂此覆其過，彼說有罪，更互諠諍，欲隱彌露，故發於覆藏也。
X11n0268_p0595a03║如是故有鑒見照燭。
X11n0268_p0595a04║如於日中，不能藏影。
X11n0268_p0595a05║故有惡友業鏡火珠，披露宿業對驗諸事。
X11n0268_p0595a06║孤山云：應云二習相爭，或闕或略耳。興福云：惡友則證明人意，言同類惡人
X11n0268_p0595a07║證其訟事也。業鏡火珠，皆能照其是非。
X11n0268_p0595a08║是故十方一切如來，色目覆藏同名陰賊，菩薩觀覆如戴高山履於巨海。
X11n0268_p0595a09║補遺云：陰賊，謂陰謀賊害。
X11n0268_p0595a10║云何六報？阿難！一切眾生六識造業，所招惡報從六根出。云何惡報從六根出？
X11n0268_p0595a11║苕溪云：造業招報，根識必俱。今以識為業，而報從根者，蓋業並由心，報多約色
X11n0268_p0595a12║故也。熏聞云：以六報中唯思屬心，故心約能受根說。若約所受境說，則六皆
X11n0268_p0595a13║是色。如法華如是報，荊溪唯以色法收之。長水云：造業既從六根而出，受報
X11n0268_p0595a14║還歸六根，因與果交，故云交報。又下一根受報備歷六根，根根皆爾，故云交報。
X11n0268_p0595a15║經文六報並先云業交，則知取造業之因，循業發現因果交也。又一一根交相
X11n0268_p0595a16║涉入，只就果中說交。此云六識造業者，且據總相業者招感為義，然通總、別。若
X11n0268_p0595a17║能為引業善、不善思，招感當來第八無記果者，是即總報業；若為滿業三性思
X11n0268_p0595a18║種，招感當來苦樂等果者，名別報業。其第六識通造總、別報業。若前五識但為
X11n0268_p0596a01║助發別報，不能發總，以強盛、隨轉二差別故，從六根出，六根是彼造具故。造既
X11n0268_p0596a02║從根，受亦根受，故從根出。手鑑云：業望于識有二：一、本識，業是能依，識是所
X11n0268_p0596a03║依；二、約六識，業是所造，識是能造。第八無記者，謂七趣皆以第八異熟識而為
X11n0268_p0596a04║自體，無覆無記性攝。故唯識云：此第八識是界趣生，施設本故。前五助發者，謂
X11n0268_p0596a05║五識無執，不能發潤，無推度故，不能造業。雖造滿業，亦非自能，但由意引，方能
X11n0268_p0596a06║作故。若第六識我執無明，迷真實義，以善、不善相應思造業，熏于賴耶，能感五
X11n0268_p0596a07║趣，故六識強盛，五識隨轉也。六識造業者，六根但是造業之具，如魚鳥之網。然
X11n0268_p0596a08║六識造復有正助，第六正造，前五識是助造。總報業者，引業也。以此業于諸業
X11n0268_p0596a09║中最勝故，即能引生諸趣故。善、不善思者，正是業體。善思即為善報之因，惡思
X11n0268_p0596a10║即是惡報之因。由前六造因，第八無記受報強盛。隨轉者，前五不能造引，但隨
X11n0268_p0596a11║六轉。第六造善強盛，前五即隨造善；造惡強盛，前五即隨造惡。熏聞云：所招
X11n0268_p0596a12║惡報，從六根出。出猶生也，現也。果自因生，境非他現。
X11n0268_p0596a13║一者見報，招引惡果。此見業交，則臨終時，先見猛火滿十方界。
X11n0268_p0596a14║眼根造罪是見業，臨終見境是報與業交。以眼根取色，色能役心，造種種業，故
X11n0268_p0596a15║見猛火滿十方界，神識隨火入獄受報。
X11n0268_p0596a16║亡者神識飛墜，乘煙入無間獄。發明二相：一者明見，則能徧見種種惡物，生無量
X11n0268_p0596a17║畏；二者暗見，寂然不見，生無量恐。如是見火，燒聽能為鑊湯洋銅，燒息能為黑煙
X11n0268_p0596a18║紫𦦨，燒味能為焦丸鐵麋，燒觸能為熱灰爐炭，燒心能生星火迸灑，煽鼓空界。
X11n0268_p0597a01║明暗二塵是眼所取，明可辨別故見惡相，暗無分別但生恐懼。如是下徧歷六
X11n0268_p0597a02║根，然有旁正，正由眼根發識造業，故先歷眼。今此不明，文略故耳。下文即具，此
X11n0268_p0597a03║中以火為苦具主，及歷餘根，隨根轉變為不可意境也。苕溪云：問：下五報中，
X11n0268_p0597a04║悉有當根受報之相，今眼見火後，便云燒聽者，何耶？答：以燒見易明故，況下黑
X11n0268_p0597a05║煙紫焰，星火迸灑等，皆眼根所交之報，故不別云。熏聞云：六報互通證真，以
X11n0268_p0597a06║造業時一根為正，餘根為助。故今受報，雖眼根為首，還徧六根也。補遺云：心
X11n0268_p0597a07║思迅疾，所見星火迸灑，亦取迅疾燒其心慮，下去五根。中說心並取疾義，如云
X11n0268_p0597a08║為電、為雹、為飛砂等。
X11n0268_p0597a09║二者聞報，招引惡果。此聞業交，則臨終時，先見波濤，沒溺天地。
X11n0268_p0597a10║長水云聲，能鼓動心海，如波如濤，取此造業，故臨終時先見此也。
X11n0268_p0597a11║亡者神識降注乘流入無間獄，發明二相：一者開聽，聽種種閙精神愗亂；二者閉
X11n0268_p0597a12║聽，寂無所聞幽魄沉沒。如是聞波，注聞則能為責為詰，注見則能為雷為吼為惡
X11n0268_p0597a13║毒氣，注息則能為雨為霧灑者毒蟲周滿身體，注味則能為膿為血種種雜穢，注
X11n0268_p0597a14║觸則能為畜為鬼為糞為尿，注意則能為電為雹摧碎心魄。
X11n0268_p0597a15║降注，下流也。耳根所取動靜二境，造種種業，今受其報，亦緣此二，開即動也，閉
X11n0268_p0597a16║即靜也。熏聞云亂者。怐愗，上音寇，下音貿，愚貌。苕溪云：上云見火，此云聞
X11n0268_p0597a17║波，諸說弗明。今以近義詳之，如易云：離為目為光，坎為耳為水。將恐見聞本乎
X11n0268_p0597a18║水火之性，故發燒注之相也。補遺云：耳根之報，並從波濤注雨。凡雨時雷吼
X11n0268_p0598a01║惡氣，乃天地暗塞之相，是眼之境。此以意求，不可泥雷吼之聲。又雨霧毒虫，皆
X11n0268_p0598a02║有其氣，固為注息之義。
X11n0268_p0598a03║三者齅報，招引惡果。此齅業交，則臨終時先見毒氣充塞遠近。
X11n0268_p0598a04║長水云：鼻根造罪，貪齅諸香，眾生身分及男女等香，作種種業，故招毒氣，以受
X11n0268_p0598a05║其報。
X11n0268_p0598a06║亡者神識從地踊出入無間獄，發明二相：一者通聞，彼諸惡氣熏極心擾；二者塞
X11n0268_p0598a07║聞，氣掩不通悶絕於地。如是齅氣，衝息則能為質、為履；衝見則能為火、為炬；衝聽
X11n0268_p0598a08║則能為沒、為溺、為洋、為沸；衝味則能為餒、為爽；衝觸則能為綻、為爛、為大肉山，有
X11n0268_p0598a09║百千眼無量𠯗食；衝思則能為灰、為瘴、為飛砂礰擊碎身體。
X11n0268_p0598a10║通塞是彼鼻所取境，依此造業，依此受苦，故有二相。如是下，歷根別受。質，礙也。
X11n0268_p0598a11║履，猶通也。孤山云：質應依躓。躓，蹋也。通俗文云：事不利曰躓。魚敗為餒，羮敗
X11n0268_p0598a12║為爽。補遺云：鼻根先見毒氣充塞，凡氣自下升上，神識從之，從地踊出也。
X11n0268_p0598a13║四者味報，招引惡果。此味業交，則臨終時，先見鐵網，猛𦦨熾烈，周覆世界。
X11n0268_p0598a14║長水云：舌根作罪，其罪最廣：一、貪味為罪，殺戮必多；二、發語造業，其罪又廣。以
X11n0268_p0598a15║妄言、綺語、兩舌、惡口比於餘根，此最廣博，故感鐵網周覆世界也。孤山云：准
X11n0268_p0598a16║眼耳鼻，云見聞齅，此應云甞報。言味報者，從所甞為名也。貪味則網捕燒野，以
X11n0268_p0598a17║取禽獸，故見鐵網猛𦦨之相。荊公云：先見鐵網等者，以堅覺著味，罔害眾生，
X11n0268_p0598a18║令無所逃。
X11n0268_p0599a01║亡者神識下透挂網，倒懸其頭入無間獄，發明二相：一者吸氣結成寒冰凍裂身
X11n0268_p0599a02║肉，二者吐氣飛為猛火焦爛骨髓。如是甞味，歷甞則能為承為忍，歷見則能為然
X11n0268_p0599a03║金石，歷聽則能為利兵刃，歷息則能為大鐵籠彌覆國土，歷觸則能為弓為箭為
X11n0268_p0599a04║弩為射，歷思則能為飛熱鐵從空雨下。
X11n0268_p0599a05║舌識屬火，故神識下透，挂網倒懸其頭，以當納味時，受想隨之故。長水云：吸
X11n0268_p0599a06║氣則取味所招，吐氣則發氣所致。凡吸則寒，吐則熱。如是下，歷根別受，承領忍
X11n0268_p0599a07║受一切惡味。造業之時，先是舌根受食知味，然後始益諸根大種。舌不領味，諸
X11n0268_p0599a08║根不益，受報亦然。孤山云：為承為忍，謂發言承領，忍聲甘受。或作為認，謂招
X11n0268_p0599a09║認罪名。補遺云：為利兵刃，取其利兵相擊聲；為大鐵籠彌覆國土，取其籠閉
X11n0268_p0599a10║不通為息之患。
X11n0268_p0599a11║五者觸報，招引惡果。此觸業交，則臨終時先見大山四面來合，無復出路。
X11n0268_p0599a12║長水云：身根為罪，多因男女婬愛等觸，貪著細滑，隨時冷煖，故受合山等事。
X11n0268_p0599a13║亡者神識見大鐵城，火蛇、火狗、虎、狼、師子、牛頭獄卒、馬頭羅剎，手執鎗矟驅入城
X11n0268_p0599a14║門，向無間獄發明二相：一者、合觸，合山逼體，骨肉血潰；二者、離觸，刀劍觸身，心肝
X11n0268_p0599a15║屠裂。如是合觸，歷觸則能為道、為觀、為廳、為案，歷見則能為燒、為爇，歷聽則能為
X11n0268_p0599a16║撞、為擊、為倳、為射，歷息則能為括、為袋、為考、為縛，歷甞則能為耕、為鉗、為斬、為截，
X11n0268_p0599a17║歷思則能為墜、為飛、為煎、為炙。
X11n0268_p0599a18║身之所取，唯合與離。從之造罪，感果亦爾。如是下，歷根別受。道觀廳案，皆治罪
X11n0268_p0600a01║處。孤山云：合山刀劍，並由貪著男女身分而感。道謂趣獄之路，觀謂獄王之
X11n0268_p0600a02║闕。谷響云：古者每門樹兩觀於其前，以標表宮門也。其上可居，登之則可遠
X11n0268_p0600a03║觀，故謂之觀。人臣將朝，至此則思其所闕，故謂之闕。廳案皆獄吏所有。倳，插刃
X11n0268_p0600a04║也。東方人以物插地中為倳，側吏反。括，結也。皆取其結縛袋包不通息之義。飛
X11n0268_p0600a05║舉之，墜壓之，煎之，炙之，皆所以惱其心神。
X11n0268_p0600a06║六者思報，招引惡果。此思業交，則臨終時先見惡風吹壞國土。
X11n0268_p0600a07║資中云：思是意業，無質如風，故見風相。真際云：意思生滅迅疾，故先感業風，
X11n0268_p0600a08║亦其思致。補遺云：既云思業，此乃生滅𮜒動之心。
X11n0268_p0600a09║亡者神識被吹上空，旋落乘風，墮無間獄。發明二相：一者不覺，迷極則荒，奔走不
X11n0268_p0600a10║息；二者不迷，覺知則苦，無量煎燒，痛深難忍。如是邪思，結思則能為方、為所；結見
X11n0268_p0600a11║則能為鑒、為證；結聽則能為大合石、為冰、為霧、為土、為霧；結息則能為大火車、火
X11n0268_p0600a12║舩、火檻；結甞則能為大叫喚、為悔、為泣；結觸則能為大、為小、為一日中萬生萬死、
X11n0268_p0600a13║為偃、為仰。
X11n0268_p0600a14║長水云：意之所緣生滅二塵，復能隨五明了取境，不覺則荒獨散所感，不迷覺
X11n0268_p0600a15║苦明了所致，皆是邪思造業故爾。補遺云：前六根中明意根緣生滅二塵，意
X11n0268_p0600a16║地能記其前塵為生，忘失為滅，今思業亦受此二報。不覺謂迷悶，不知所以然，
X11n0268_p0600a17║即意地忘失之報。不迷則知苦，即意緣塵生境。思以分別為義，知其方所，分別
X11n0268_p0600a18║成矣。結聽下，先舉大合石，取相擊聲也。可以例下，皆取其聲耳。氷霜履之則有
X11n0268_p0601a01║聲，土霧風鼓之則聲矣。熏聞云霧，與雺同。天氣下，地不應，曰雺。蒙，昧也。為土
X11n0268_p0601a02║者，約雨言之，即霾也。補遺云：結息下，如上燒息能為黑煙焰，今舉火車等皆
X11n0268_p0601a03║取煙焰臭氣耳。結甞下，准舌根中乃有二義：或取甞味，或取說法。今六根交報
X11n0268_p0601a04║亦存二向，如上或餒或爽等，舌甞味也；或云耕鉗等，舌之觸也；今云叫喚等，取
X11n0268_p0601a05║語言也。言悔泣者必有詞，亦舌根之事。邪思屬心，心能變觸屬身根，大身小身、
X11n0268_p0601a06║偃形仰形，皆身觸受苦之相。
X11n0268_p0601a07║阿難！是名地獄十因六果，皆是眾生迷妄所造。
X11n0268_p0601a08║熏聞云：問：據六交報，所墮之獄皆云無間，然則十習因悉是無間之業耶？答：如
X11n0268_p0601a09║貪習所感八寒地獄，非無間也。乃至訟習所感業鏡、火珠等，此是受報前事，豈
X11n0268_p0601a10║不鑒照有間之人乎？故知六交報中且舉無間為首，其間不無前七地獄并諸
X11n0268_p0601a11║小獄之相。請尋阿含、樓炭、俱舍、婆沙等，備曉其事。
X11n0268_p0601a12║若諸眾生惡業同造，入阿鼻獄受無量苦，經無量劫六根各造，及彼所作兼境兼
X11n0268_p0601a13║根，是人則入八無間獄。身口意三作殺盜婬，是人則入十八地獄。三業不兼，中間
X11n0268_p0601a14║或為一殺一盜，是人則入三十六地獄。見見一根單犯一業，是人則入一百八地
X11n0268_p0601a15║獄。
X11n0268_p0601a16║資中云：六根十因，具足同造，入阿鼻獄，大無間也。苕溪云：六根各造等者，此
X11n0268_p0601a17║亦六根具造十因，但前後異時，故云各耳。如一根對境，必與意識同起，是名各
X11n0268_p0601a18║造。若加二三等，則名兼境兼根也。荊公云：若所造惡，緣事非心，則境不兼根；
X11n0268_p0602a01║緣心非事，則根不兼境。八無間獄者，應同前獄。既非經無量劫，故知此罪次重
X11n0268_p0602a02║于前。復恐通舉八獄，以輕從重，總云無間。是則十因或不具者，當墮前七也。
X11n0268_p0602a03║熏聞云：智論云：八大地獄復有十六小獄而為眷屬，謂八寒氷、八焰火。八寒氷
X11n0268_p0602a04║與俱舍大同。八𦦨火者：一、炭坑，二、沸尿，三、燒林，四、劍林，五、刀道，六、鐵刺林，七、醎
X11n0268_p0602a05║河，八、銅橛。補遺云：此上既同入無間，所以兩節不同，但約六根、十因、具不具
X11n0268_p0602a06║等為異耳。若十因并六根一時具造，則入無間，經無量劫。若不具起，或兼九、八
X11n0268_p0602a07║而下，或五根境來，則曰兼境。前後異時，亦具六根、十因，亦入無間，但不經無量
X11n0268_p0602a08║劫也。例同止觀觀陰發下九境，有一時具發九境者，雜沓前後發者也。初句云
X11n0268_p0602a09║六根各造者，先舉前，後單造也。身、口、意三等者，十惡業中，唯犯殺、盜、婬罪，雖云
X11n0268_p0602a10║口、意，蓋助成身業也。十八、泥犂經云：火獄有八，寒獄有十，火在地下，寒在天際。
X11n0268_p0602a11║熏聞云：火獄有八，應是小獄。寒獄有十，則與論文不同。餘經或說十八寒氷
X11n0268_p0602a12║地獄，十八熱地獄，十八刀輪地獄，乃至八萬四千地獄，故知獄相差別多品。
X11n0268_p0602a13║補遺云：此單約三業造殺、盜、婬，不具十因，故不入無間。然前十因亦須造五逆，
X11n0268_p0602a14║方入無間，今三業只造殺、盜、婬，故入十八獄也。苕溪云：三業不兼等者，上明
X11n0268_p0602a15║具三，必含複義。今云不兼，兼即複也。亦合云一婬，但是文略耳。三十六獄并下
X11n0268_p0602a16║一百八獄，未詳名數。補遺云：約此則知前三業有兼複，殺、盜、婬亦有單複也。
X11n0268_p0602a17║如身、口二業重，意但助成正作婬、殺，而無盜事等類也。今此三業單殺、盜、婬，亦
X11n0268_p0602a18║單入三十六獄也。然身、口、意必能相離前複者，須以二業為重，一業輕助。今云
X11n0268_p0603a01║不兼，乃約一業為重，二業輕助耳。若婬、殺、盜，可直言單複也。見見一根等者，能
X11n0268_p0603a02║見、所見，單境、單根，於殺、盜、婬，單犯一業，故罪從輕。熏聞云：問：如犯殺時，必須
X11n0268_p0603a03║作意，或復發言，乃至身根斷彼物命，方結正罪。云何單從眼根能犯一業耶？答：
X11n0268_p0603a04║此約六根偏重者言之。然于餘根，非不相帶，有異前文，兼境兼根，所作皆重，故
X11n0268_p0603a05║罪從輕也。補遺云：前三業雖單，猶屬複義，如身兼眼耳鼻意業，貪瞋癡也。今
X11n0268_p0603a06║此直從六根中，眼根乃身之單義矣。能見之根，所見之境，或殺或婬，乃入百八
X11n0268_p0603a07║獄也。雖云眼根，亦須約口意并身餘業助成，方能造業。眼根乃從重者為言耳，
X11n0268_p0603a08║眼根既爾，耳根應云聞聞一根等。
X11n0268_p0603a09║由是眾生別作別造，於世界中入同分地，妄想發生非本來有。
X11n0268_p0603a10║上文五節，惡業不同，即別作別造也。所感獄報，各從其類，即入同分地也。妄想
X11n0268_p0603a11║發生等，並酬阿難前所疑問。熏聞云：前阿難問云：此諸地獄為有定處？為復
X11n0268_p0603a12║自然彼彼發業各各私受？故今答曰：于世界中入同分地。又前問云：此道為復
X11n0268_p0603a13║本來自有？為是眾生妄習生起？故今答曰：妄想發生，非本來有。
X11n0268_p0603a14║復次，阿難！是諸眾生非破律儀、犯菩薩戒、毀佛涅槃，諸餘雜業歷劫燒然，後還罪
X11n0268_p0603a15║畢受諸鬼形。
X11n0268_p0603a16║資中云：由前十因，餘報不同，故下鬼趣分成十類：貪物盜習，貪色婬習，貪惑詐
X11n0268_p0603a17║習，貪恨怨習，貪憶嗔習，貪傲慢習，貪罔誑習，貪明見習，貪成枉習，貪黨訟習。
X11n0268_p0603a18║熏聞云：非破律儀，謂聲聞戒也。撥無曰非，違犯曰破。後還罪畢，受諸鬼形者，若
X11n0268_p0604a01║不經地獄，直墮鬼趣，則如前云：七情三想，沉下水輪，生于火際，受氣猛火，身為
X11n0268_p0604a02║餓鬼。畜趣、人趣，例此說之。
X11n0268_p0604a03║若於本因，貪物為罪，是人罪畢，遇物成形，名為怪鬼。貪色為罪，是人罪畢，遇風成
X11n0268_p0604a04║形，名為魃鬼。貪惑為罪，是人罪畢，遇畜成形，名為魅鬼。貪恨為罪，是人罪畢，遇蟲
X11n0268_p0604a05║成形，名蠱毒鬼。貪憶為罪，是人罪畢，遇衰成形，名為癘鬼。貪慠為罪，是人罪畢，遇
X11n0268_p0604a06║氣成形，名為餓鬼。貪罔為罪，是人罪畢，遇幽為形，名為魘鬼。貪明為罪，是人罪畢，
X11n0268_p0604a07║遇精為形，名魍魎鬼。貪成為罪，是人罪畢，遇明為形，名役使鬼。貪黨為罪，是人罪
X11n0268_p0604a08║畢，遇人為形，名傳送鬼。
X11n0268_p0604a09║補遺云：本因貪求財物餘習，還附草木為怪鬼。凡草木為妖者，曰怪。傳云：唯是
X11n0268_p0604a10║風馬牛不相及也。曰：馬牛其風。（注云）風，放也。牝牡相誘謂之風。然則牛馬風佚，因
X11n0268_p0604a11║牝牡相逐，而遂至放佚。今婬習之餘，言遇風成形者，乃遇放佚成形，故受魃鬼。
X11n0268_p0604a12║魃乃女鬼，亦曰女妖。女子多婬，故成魃鬼。然則此鬼感婬佚受身，故曰遇風成
X11n0268_p0604a13║形耳。畜若狐狸之類，憑之惑人，故曰魅鬼。媚惑之鬼，故曰魅。豈非詐之習乎？鬼
X11n0268_p0604a14║附蛇虺以害人，亦怨之習。是則遇之者，宿有其怨乎？瞋其人，必錄其可恨，故曰
X11n0268_p0604a15║憶。雖欲加之疫癘，以騁其私，必得其衰運可濟，故曰遇衰等。鬼附癘病以害人，
X11n0268_p0604a16║瞋恨之餘矣。遇氣成形者，以餓鬼居金剛際，受猛火氣成身。慠氣之人，故受餘
X11n0268_p0604a17║習之身，落其類也。貪罔之因，乃以無為有，故為鬼受形。幽暗以魘魅為事，起見
X11n0268_p0604a18║之習，欲其甄明，落鬼道中為魍魎。鬼亦鬼中之精明者也。言遇精為形者，附彼
X11n0268_p0605a01║精露之物為祟，故枉逼良善，為成其惡，落鬼為役使。凡枉人者，必有所附，故為
X11n0268_p0605a02║役使之鬼。說者必有黨為鬼，附人傳送，如世之師巫，所謂神降而憑附之也。毛
X11n0268_p0605a03║詩云：旱既太甚，滌滌山川，旱魃作矣。神異經說：長二三尺，目在頂上，其走如飛，
X11n0268_p0605a04║打之不殺，入水則死。苕溪云：蠱者，血虫為蠱。注：腹中虫也。魍魎：家語：木石之
X11n0268_p0605a05║怪曰夔。魍魎：據切韻：夔，獸名，一足無角。今恐魍魎似之。故抱朴子曰：山精，形如
X11n0268_p0605a06║小兒，獨足，足向後，善犯人。或云：獨足魍魎，好學人聲而迷惑人，越人謂之山魈
X11n0268_p0605a07║是也。
X11n0268_p0605a08║阿難！是人皆以純情墜落，業火燒乾，上出為鬼，此等皆是自妄想業之所招引。若
X11n0268_p0605a09║悟菩提，則妙圓明，本無所有。
X11n0268_p0605a10║孤山云：純情墜落者，愛水下流；業火燒乾者，燒乾愛水也。補遺云：孤山謂燒
X11n0268_p0605a11║乾愛水，則地獄業謝也。業火炎上，故隨想心上出為鬼。又下鬼業既盡，則情與
X11n0268_p0605a12║想二俱成空。又云：是等皆以業火乾枯，酬其宿債，旁為畜生。應知但約業因酬
X11n0268_p0605a13║果已足，故云燒乾愛水，乃至情想成空等。非謂愛情已除滅也，但燒愛心中所
X11n0268_p0605a14║感業水耳。下業火乾枯亦然。酬鬼報足，業火自息，故曰乾枯。
X11n0268_p0605a15║復次，阿難！鬼業既盡，則情與想二俱成空，方於世間與元負人怨對相值，身為畜
X11n0268_p0605a16║生酬其宿債。
X11n0268_p0605a17║資中云：情即地獄之純情，想即鬼趣之妄想，此想亦情。長水云：地獄治情，鬼
X11n0268_p0605a18║中治想，情想既盡，故云成空。然所空者，即依情想所發之業也。
X11n0268_p0606a01║物怪之鬼，物銷報盡，生於世間，多為梟類。風魃之鬼，風銷報盡，生於世間，多為咎
X11n0268_p0606a02║徵，一切異類。畜魅之鬼，畜死報盡，生於世間，多為狐類。蟲蠱之鬼，蠱滅報盡，生於
X11n0268_p0606a03║世間，多為毒類。衰癘之鬼，衰窮報盡，生於世間，多為蛔類。受氣之鬼，氣銷報盡，生
X11n0268_p0606a04║於世間，多為食類。綿幽之鬼，幽銷報盡，生於世間，多為服類。和精之鬼，和銷報盡，
X11n0268_p0606a05║生於世間，多為應類。明靈之鬼，明滅報盡，生於世間，多為休徵，一切諸類。依人之
X11n0268_p0606a06║鬼，人亡報盡，生於世間，多為循類。
X11n0268_p0606a07║孤山云：梟類，昔為鬼則附物為質，今為禽則附塊成形。咎類，如鵂鶹鵬鳥，出表
X11n0268_p0606a08║凶衰，為其𥚁騐。狐類，附畜為魅，死受狐身，還遭鬼附。谷響云：狐，妖獸也，鬼所
X11n0268_p0606a09║乘，有三德，其色中和，小前大後，死則首丘。郭氏玄中記曰：千歲之狐為婬婦，百
X11n0268_p0606a10║歲之狐為美女。補遺云：狐色黃，故曰中和。豐後，故曰大後。不忘本，故曰首丘。
X11n0268_p0606a11║毒類，即蛇蠍之屬。蛔類，即身內蟯蛔。食類，謂猪羊等可充庖者。服類，謂牛馬等。
X11n0268_p0606a12║應類，能應節候，即社燕賓鴻，司晨警露者也。熏聞云：傳云：少皡以玄鳥氏司
X11n0268_p0606a13║分。注曰：春分來，秋分去，此當春秋二社之際，故云社燕。季秋之月，鴻雁來賓，來
X11n0268_p0606a14║之不久，若賓客然。露下則鳴。春秋繁露曰：鶴知半夜。注曰：鶴，水鳥也。夜半水位，
X11n0268_p0606a15║感其生氣，則喜而鳴。鷄主晨鳴，巽為鷄，鷄鳴節時，家樂無憂。周處風土記云：白
X11n0268_p0606a16║鶴性警，至八月露降，流於草木葉上，滴滴有聲則鳴。休類有道則現，若麟鳳等。
X11n0268_p0606a17║循類從人養育，如猫犬等。十並云多者，取其業因相類，多分為之，未必皆爾。
X11n0268_p0606a18║阿難，是等皆以業火乾枯，酬其宿債傍為畜生，此等亦皆自虗妄業之所招引。若
X11n0268_p0607a01║悟菩提，則此妄緣本無所有。
X11n0268_p0607a02║如汝所言，寶蓮香等及琉璃王、善星比丘，如是惡業本自發明，非從天降、亦非地
X11n0268_p0607a03║出、亦非人與，自妄所招還自來受，菩提心中皆為浮虗妄想凝結。
X11n0268_p0607a04║熏聞云：問：此事本是地獄惡業之相，那于畜趣後結示耶？答：前阿難所舉三人，
X11n0268_p0607a05║且約惡趣極重者問之。今佛于畜趣後說者，蓋明鬼、畜皆是地獄業火燒乾，出
X11n0268_p0607a06║生其趣，免斯報耳。故於地獄、鬼、畜三趣受罪，本因十習，故畜生文中云酬其宿
X11n0268_p0607a07║債，旁為畜生等，則知寶蓮香等一業備歷三趣，故佛于此結示，言酬債已足也。
X11n0268_p0607a08║自報不因前業，但以畜生為類，故佛不於人報中說之，所以人報十類皆云酬
X11n0268_p0607a09║足復形是也。又下經結示人報云皆無始來業計顛倒，則非近指二三生來矣。
X11n0268_p0607a10║乃是酬足十習已畢，復得本形，却論無始之業生熟多少，而於頑類等形復造
X11n0268_p0607a11║相生相殺之業也。
X11n0268_p0607a12║復次，阿難！從是畜生酬償先債，若彼酬者分越所酬，此等眾生還復為人返徵其
X11n0268_p0607a13║剩。如彼有力兼有福德，則於人中不捨人身酬還彼力；若無福者，還為畜生償彼
X11n0268_p0607a14║餘直。
X11n0268_p0607a15║孤山云：越所酬，謂驅役則晝夜不息，烹炮則殺害過分也。如彼有力，謂有修定
X11n0268_p0607a16║學慧之力也。應取兼有福德一句為持戒，則三學備矣。又布施、忍辱、精進，悉名
X11n0268_p0607a17║福德，則六度備矣。不捨人身，則為彼奴婢，或遭其劫殺等。
X11n0268_p0607a18║阿難當知，若用錢物或役其力償足自停，如於中間殺彼身命或食其肉，如是乃
X11n0268_p0608a01║至經微塵劫相食相誅，猶如轉輪互為高下無有休息，除奢摩他及佛出世不可
X11n0268_p0608a02║停寢。
X11n0268_p0608a03║苕溪云：奢摩他及佛出世，此約修定破惑，見佛得道，方免相害。縱有宿業，所作
X11n0268_p0608a04║不亡，至果償之，若幻化之非實也。
X11n0268_p0608a05║汝今應知，彼梟倫者酬足復形，生人道中參合頑類；彼咎徵者酬足復形，生人道
X11n0268_p0608a06║中參合愚類；彼狐倫者酬足復形，生人道中參合佷類；彼毒倫者酬足復形，生人
X11n0268_p0608a07║道中參合庸類；彼蛔倫者酬足復形，生人道中參合微類；彼食倫者酬足復形，生
X11n0268_p0608a08║人道中參合柔類；彼服倫者酬足復形，生人道中參合勞類；彼應倫者酬足復形，
X11n0268_p0608a09║生人道中參於文類；彼休徵者酬足復形，生人道中參合明類；彼諸循倫酬足復
X11n0268_p0608a10║形，生人道中參於達類。
X11n0268_p0608a11║孤山云：今謂宿昔之世，誰無善惡？如人欠債，強者先牽，故三途業盡，乘其宿善，
X11n0268_p0608a12║還復人中。宿善有優劣，故人有高下，復自畜中餘習，故其類頗殊。此亦如來大
X11n0268_p0608a13║約而言，令知因果不敗亡耳。其業種差別，豈可一槩？長水云：夫人道受報，善
X11n0268_p0608a14║因所招，總報雖同，滿業各異，故分十種。今此從畜來者，乃是餘業旁受，非正善
X11n0268_p0608a15║業所招，然亦順後業感，由不正故，故言參合。他皆倣此。苕溪云：頑如檮杌，愚
X11n0268_p0608a16║謂顓蒙。佷即𢤱戾不調，庸乃鄙俗無識。微同皂隸，柔若脂韋。皂隸，民之賤者。脂
X11n0268_p0608a17║韋，以柔順人也。農工之民，服其勞也。手鑑云：柔類，若詩云：夸毗體柔，蘧篨口
X11n0268_p0608a18║柔，戚施面柔。補遺云：今觀經文，人中十類，並近從畜類為因。良由業因已經
X11n0268_p0609a01║地獄鬼界，燒治已空，餘業為畜。今受人報，只從畜明可也。傳曰：心不則德義之。
X11n0268_p0609a02║經謂之頑。從梟來者，則真頑矣。動為人凶，幸灾者矣。非愚謂何？佷者𢤱戾，性不
X11n0268_p0609a03║調也。狐之猶豫，性不調矣。庸鄙之俗，固多毒害不仁。微賤皂隸，亦蛔蟯之等類。
X11n0268_p0609a04║猪羊之畜，柔而弗剛。牛馬之倫，實生勞悴。和陰陽之度，識旦暮之變，固有文思
X11n0268_p0609a05║矣。陰陽之文，如陰陽家流是也。知有道而休徵，乃為明矣。明識善惡，如奴戀穎
X11n0268_p0609a06║士，婢識王敦是也。達，猶通也。循類能順人情，為人固能達于人事，如蒭蕘之言
X11n0268_p0609a07║是也。文也，明也，達也，非博文、明識、達道、君子，是三者乃其苗裔而已，故曰參合
X11n0268_p0609a08║也。
X11n0268_p0609a09║阿難！是等皆以宿債畢酬復形人道，皆無始來業計顛倒相生相殺，不遇如來不
X11n0268_p0609a10║聞正法，於塵勞中法爾輪轉，此輩名為可憐愍者。
X11n0268_p0609a11║阿難！復有從人不依正覺脩三摩地，別修妄念存想固形，遊於山林人不及處，有
X11n0268_p0609a12║十種仙。
X11n0268_p0609a13║孤山云：老而不死曰仙。仙，遷也，遷入山也，故制字人傍也。抱朴子云：求仙者，要
X11n0268_p0609a14║當以忠孝和順仁信為本。若德不修，而但務方術，終不得長生也。
X11n0268_p0609a15║阿難！彼諸眾生堅固服餌而不休息，食道圓成，名地行仙；堅固草木而不休息，藥
X11n0268_p0609a16║道圓成，名飛行仙；堅固金石而不休息，化道圓成，名遊行仙；堅固動止而不休息，
X11n0268_p0609a17║氣精圓成，名空行仙；堅固津液而不休息，潤德圓成，名天行仙；堅固精色而不休
X11n0268_p0609a18║息，吸粹圓成，名通行仙；堅固呪禁而不休息，術法圓成，名道行仙；堅固思念而不
X11n0268_p0610a01║休息，思憶圓成，名照行仙；堅固交遘而不休息，感應圓成，名精行仙；堅固變化而
X11n0268_p0610a02║不休息，覺悟圓成，名絕行仙。
X11n0268_p0610a03║真際云：地行者，以服餌丹砂，存形久固，道雖成就，身不能飛。飛行者，飡松啖栢，
X11n0268_p0610a04║閑澹冲和，其體輕清，故能飛舉。遊行者，精窮變化，察物性元，點石為金，恤貧哀
X11n0268_p0610a05║苦，遊於人世。空行者，運用神氣，想化為功，其德圓成，履空自在。天行者，咽津固
X11n0268_p0610a06║質，攝衛持精，欲境不交，如天無異。沇疏云：此天不是六欲天，如張騫至崑崙山
X11n0268_p0610a07║上，得見天宮也。通行者，吸乎日氣，潤益姿容，吞彼霞光，將延世表，其道玄著，故
X11n0268_p0610a08║曰通行。道行者，習諸呪術，禁彼異緣，術力既成，流功益物。照行者，用其思念，審
X11n0268_p0610a09║度境心，憶想功成，能知彼境，即世間他心，宿命通耳。資中云：服餌者，食麻仁
X11n0268_p0610a10║之類也。金石者，能化骨成仙也。以堅固金石，亦約服餌言之。良由十仙者，皆是
X11n0268_p0610a11║存想固形而得成就。通行者，應有五通，即神仙通人。絕行者，變化不息，如尸解
X11n0268_p0610a12║之類。按道家真誥云：道有陰度陽度。若鍊形道合，呼吸純陽，秪自肉身次第變
X11n0268_p0610a13║蛻，蛻而愈妙，身入無形，所蛻之皮，宛同蟬殻。解變之後，因無骸骨，縱塟墳塚，唯
X11n0268_p0610a14║劍舃履杖存焉。此陽度也。若陰度者，即為陸仙也。言覺悟圓成者，謂絕于視聽，
X11n0268_p0610a15║令如槁木等。谷響云：堅固交遘者，易云：男女遘精，萬物化生是也。神仙傳云：
X11n0268_p0610a16║彰祖治房中之術，蓋此類矣。七趣鈔云：張陵勸人行房中術，而真誥中再三訶
X11n0268_p0610a17║赤白之氣，穢惡之事，今謂精行仙。若是其類，應如下文云：於邪婬中心不流逸
X11n0268_p0610a18║者，方預斯趣。由所習既劣，故在天趣之下。補遺云：服餌乃丹砂、麻仁，所以地
X11n0268_p0611a01║行。不飛草木，但餐松栢，所以輕舉。鍊金石可以化骨，所以遊行人間，飄然若寄
X11n0268_p0611a02║耳。動止，謂神動形止，久而能履空也。固津閑精，不交欲境，近類于天。通行，既云
X11n0268_p0611a03║吸粹，乃通幽玄。道行，乃呪術之道。照行，乃宿命他心。精行，用術房中。絕行，乃絕
X11n0268_p0611a04║于情想。然外道亦能修禪得通，若十仙中地行、飛行等，乃身如意通。若照行仙，
X11n0268_p0611a05║既云堅固思念，乃是禪定，則照行中天眼、天耳、他心、宿命，皆有照義。荊公云：
X11n0268_p0611a06║地行仙能壽而不能飛，飛行仙能飛而不能遊，遊行仙能轉化而遊也，空行仙
X11n0268_p0611a07║能固氣精遺形焉，天行仙出動不淫與天同德，通行仙能自通於二精者也，道
X11n0268_p0611a08║行仙能以術法述道自然，照行仙能以思覺默存照應，精行仙能以精攝自固，
X11n0268_p0611a09║絕行仙與十二類以類應者同化。熏聞云：按劉勰滅惑論云：道家立法，厥品
X11n0268_p0611a10║有三：上標老子，次述神仙，下襲張陵，太上為宗。尋柱史嘉遯，寶惟大賢，著書論
X11n0268_p0611a11║道，貴在無為，理歸靜寂，化本虗柔。然而三世弗紀，慧業靡聞，斯乃道俗之良書，
X11n0268_p0611a12║非出世之妙典。問：神仙之道，有長生不死之理，合居老子之上，何故劉勰抑為
X11n0268_p0611a13║中品？答：有名無實，君子不取，何抑之有？故牟子曰：王喬、赤松等神仙之書，聽之
X11n0268_p0611a14║則洋洋盈耳，求其効，猶握風而捕影耳。又曰：堯、舜、周、孔，各不能百載，而末世愚
X11n0268_p0611a15║惑，欲服食辟穀，求無窮之壽者，哀哉！昔高僧曇鸞，欲求仙方以益其壽，乃往江
X11n0268_p0611a16║南陶隱君處求之，得書十卷。將至洛下，見中國三藏菩提留支。鸞曰：佛法中有
X11n0268_p0611a17║此長生不死之法乎？支唾地曰：是何言歟？非相比也。此方何處有長生不死之
X11n0268_p0611a18║門？因焚其書。若爾，今經云存想固形，壽千萬歲，亦虗妄邪？答：此土雖無，西天或
X11n0268_p0612a01║有。以彼外道學四毗陀，修諸禪定，得五神通，如金頭仙，恐身死故，往自在天。應
X11n0268_p0612a02║知前文所說迦毗羅仙、斫迦羅仙等諸大幻師，不可以此方外道同日而語。況
X11n0268_p0612a03║今十仙，並由鍊心，其道圓成，多是捨生趣生，乃獲斯壽。昔人一向作即生而解，
X11n0268_p0612a04║往往疑松、喬而惑黃、老矣。
X11n0268_p0612a05║阿難，是等皆於人中鍊心，不修正覺，別得生理，壽千萬歲，休止深山或大海島，絕
X11n0268_p0612a06║於人境。斯亦輪迴，妄想流轉，不修三昧，報盡還來，散入諸趣。
X11n0268_p0612a07║苕溪云：前文情少想多，輕舉非遠，即為飛仙，蓋約命終隨業受生而說。下文云：
X11n0268_p0612a08║精研七趣，皆是昏沉諸有為相，妄想受生，妄想隨業。今云深山海島，絕於人境，
X11n0268_p0612a09║即別絕報也。應知人中鍊心者，非止服餌養生而已，必兼戒善，方曰鍊心。別得
X11n0268_p0612a10║生理者，正由人中之業，別感仙趣之報也。縱於人間現得長生久視之理，其數
X11n0268_p0612a11║幾何？若生仙趣，則千萬歲信有之矣。如山海經云：崑崙之山，廣都之埜，軒轅之
X11n0268_p0612a12║丘，不死之國，氣不寒暑，人皆數千歲。此亦眾私同分，非無定處。若但固形而不
X11n0268_p0612a13║鍊心，便希千歲，是猶見卵而求時夜太早計也。世暮神仙，不亦惑乎？手鑑云：
X11n0268_p0612a14║人中鍊心者，斯不知人命不停，過於流水，壯色不停，猶如奔馬，遂守夢幻之質，
X11n0268_p0612a15║認為堅固長齡。長水云：生理，謂長生之理。經中正指仙業有生理，即上十種
X11n0268_p0612a16║修鍊之法也。三乘行法，皆佛所教。今經尚斥二乘云：不識生死根本，錯亂修
X11n0268_p0612a17║習，況修仙道耶？固形存心，在於長生不死，俾此形骸堅固不壞。所修妄念，即上
X11n0268_p0612a18║十種修鍊之法。此皆有漏，進不如天，退又勝人，故居山林，人不及處，名為仙趣。
X11n0268_p0613a01║然此趣餘經不出，以總報同人故。今經開者，約所修行別故，人天二趣所不攝
X11n0268_p0613a02║故。此皆外道類收，然亦禁防，非佛正戒，但禁麤浮，即戒禁取也。妄想不真，終隨
X11n0268_p0613a03║業墜。
X11n0268_p0613a04║阿難！諸世間人不求常住，未能捨諸妻妾恩愛，於邪婬中心不流逸澄鎣生明，命
X11n0268_p0613a05║終之後鄰於日月，如是一類名四天王天。
X11n0268_p0613a06║孤山云：邪欲心息故澄鎣，戒支清淨故生明。熏聞云：智者云：上升之元首，下
X11n0268_p0613a07║界之初天，居半須彌云云。
X11n0268_p0613a08║於己妻房婬愛微薄，於淨居時不得全味，命終之後超日月明居人間頂，如是一
X11n0268_p0613a09║類名忉利天。
X11n0268_p0613a10║於淨居時，不得全味。斯蓋於淨居時，不得淨滋味也。智論有三種味：一、出家味，
X11n0268_p0613a11║二、讀誦味，三、坐禪味。今淨居，猶坐禪也。忉利，正言多羅。夜登陵舍，此云三十三。
X11n0268_p0613a12║佛地論曰：妙高孤山云頂，四面各有八大天王，帝釋居中，故有此數。荊公
X11n0268_p0613a13║云：忉利，此云能主，以帝釋為能主。補遺云：第四、兜率方修欲定。此忉利天亦
X11n0268_p0613a14║言淨居者，則知忉利已上並修欲定，而成在兜率，故云不得全味。所以須焰稱
X11n0268_p0613a15║靜，多至兜率，方云一切時靜，乃欲定麤細住成相也。
X11n0268_p0613a16║逢欲暫交，去無思憶。於人間世，動少靜多。命終之後，於虗空中，朗然安住。日月光
X11n0268_p0613a17║明，上照不及。是諸人等，自有光明。如是一類，名須𦦨摩天。
X11n0268_p0613a18║熏聞云：動謂欲散，靜謂寂靜。此帶欲界定言之，但未得麤住細住。以此騐前，淨
X11n0268_p0614a01║居之人，合是創修欲定者也。孤山云：須𦦨摩。此云時分時時唱快樂故。荊
X11n0268_p0614a02║公云：此云善時，以蓮華開合知時分。
X11n0268_p0614a03║一切時靜，有應觸來未能違戾，命終之後上升精微，不接下界諸人天境，乃至劫
X11n0268_p0614a04║壞三災不及，如是一類名兜率陀天。
X11n0268_p0614a05║長水云：應謂相應，觸即欲境，尚猶順而從之，故云未能違戾。準生兜率，尚有執
X11n0268_p0614a06║手，在人修因，故未免欲。孤山云：兜率陀，此云知足，于五欲知止足故。佛地論
X11n0268_p0614a07║名為喜足，謂後身菩薩於中教化，多修喜足故。此天是補處菩薩所居，三灾不
X11n0268_p0614a08║及。此約彌勒居處說，餘凡夫天還受三灾壞也。長水云：一生補處者，有二義：
X11n0268_p0614a09║一、約化相，此復有三：一、人中一生，二、天中一生，三、下降一生。二、約實報一生，謂
X11n0268_p0614a10║於四種變易生死中，唯有末後一種名，無有生死一位所繫也。如上生疏說。
X11n0268_p0614a11║我無欲心，應汝行事。於橫陳時味如嚼蠟，命終之後生越化地，如是一類名樂變
X11n0268_p0614a12║化天。
X11n0268_p0614a13║無心於境，境自橫來，境自有心，己何所味？故云味如嚼蠟等，以樂變化五欲之
X11n0268_p0614a14║境而受用故。補遺云：在因未免有橫陳相交，生彼方能對笑而已。但於形交
X11n0268_p0614a15║之時，味如嚼蠟耳。第六天之因，於形交中薄味亦無，故曰了然超越。言橫陳者，
X11n0268_p0614a16║宋玉諷賦云：𪫟惕之心兮狙之床，橫自陳兮君之旁。樂變化樂字去呼。熏聞
X11n0268_p0614a17║云：生越化地。洪鈔云：諸天用異熟境，此天不爾，雖有異熟五塵，樂自變化以受
X11n0268_p0614a18║用也。是則越下而化，故曰越化。
X11n0268_p0615a01║無世間心，同世行事，於行事交，了然超越，命終之後，徧能出超化無化境，如是一
X11n0268_p0615a02║類，名他化自在天。
X11n0268_p0615a03║孤山云：樂受用他所變化五欲境故，以有自在力，遣他變化而受用之。第五天
X11n0268_p0615a04║是化境，下四天是無化境，以上四天悉空居。長水云：行事交者，此亦橫陳也。
X11n0268_p0615a05║前雖亡味，會境猶起欲心，此則無心，故云了然超越。上之六天，皆因欲心漸輕，
X11n0268_p0615a06║得報漸勝，若情欲重者，必不生天。熏聞云：了然超越者，亦無嚼蠟之味也。問：
X11n0268_p0615a07║小乘果位，尚因欲事，喜生退失。凡夫何得臨境無心？答：實如所問。予甞究之，須
X11n0268_p0615a08║約一分修禪定者，伏惑堅固，乃能如是。或依佛教，修無漏道，即九想等不淨觀
X11n0268_p0615a09║慧，方有斯力。經中一往且說離欲之相，而未顯示離之所以。苟無定慧，但令散
X11n0268_p0615a10║心凡夫，無世間心，同世行事者，是猶使飢渴之人，於飲食無味，其可得乎？苕溪
X11n0268_p0615a11║云：准天台師說，六欲天業，皆以十善為本。若兼護法心，是四天王業。若兼慈化
X11n0268_p0615a12║人，是忉利天業。若兼不惱眾生，善巧純熟，是𦦨摩天業。若兼修禪定，麤住細住，
X11n0268_p0615a13║是兜率天業。欲界定，是變化天業。未到定，是他化天業。今經止約欲事輕重，而
X11n0268_p0615a14║分六天者，應有二義：一是阿難起教之緣故，二是欲界受生之本故。意令持戒，
X11n0268_p0615a15║亦扶律之微旨也。
X11n0268_p0615a16║阿難！如是六天形雖出動心迹尚交，自此已還名為欲界。
X11n0268_p0615a17║對人仙二趣得出動之名，欲心事迹猶有交合之相。故俱舍頌曰：六受欲交抱，
X11n0268_p0615a18║執手笑視婬。此言地居兩天則形交，焰摩則勾抱，兜率則執手，變化則對笑，他
X11n0268_p0616a01║化則相視。須知彼文各據六天受欲而說，今經秪就人中辨欲事輕重，用顯六
X11n0268_p0616a02║天感報不同。以是應作四句料簡：一、形交心不交，即此經第六亦通第五也；二、
X11n0268_p0616a03║心交形不交，即俱舍後二也；三、心形俱交，即經與俱舍皆前四也；四、心形俱不
X11n0268_p0616a04║交，如初禪以上也。對下人仙二趣，故云出動。動謂飛舉，則人不能；出謂出離，則
X11n0268_p0616a05║仙雖飛行求出。然仙趣未出人界，應是人界收耶？矧既能飛行，過人遠矣，亦天
X11n0268_p0616a06║界收可也。如上情少想多中，收四王并飛行等是也。今獨未能報生天界，故云
X11n0268_p0616a07║未出。雖在人寰，亦與人隔。長水云：人趣雜類，壽命短促，遷變不常，天之福命卒
X11n0268_p0616a08║難搖動，尚有欲境相遘，故云心迹尚交。若至定地，永無欲對矣。手鑑云：樓炭
X11n0268_p0616a09║經說欲界諸天具有十法：一飛來無限數，二飛去無限數，三去無礙，四來無礙，
X11n0268_p0616a10║五天身無有皮膚筋脉血肉，六身無不淨大小便利，七身無疲極，八天女不產，
X11n0268_p0616a11║九天目不睡，十身心隨意。好青則青，好黃則黃，餘色皆然。
X11n0268_p0616a12║
X11n0268_p0616a13║大佛頂如來密因修證了義諸菩薩萬行首楞嚴經卷第八