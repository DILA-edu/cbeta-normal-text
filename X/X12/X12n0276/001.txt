X12n0276_p0482a01║
X12n0276_p0482a02║No. 276-A
X12n0276_p0482a03║ 楞嚴摸象記引
X12n0276_p0482a04║
X12n0276_p0482a05║如經所言：有諸盲人，群手摸象。其摸鼻者，云象如箕。
X12n0276_p0482a06║其摸股者，云象如柱。其摸尾者，云象如箒。其摸腹者，
X12n0276_p0482a07║云象如石。乃至摸眼，則云如鼓風槖。摸耳，則云如倒
X12n0276_p0482a08║垂葉。摸蹄，則云如覆地杯。人執所摸，互相是非，觀者
X12n0276_p0482a09║捧腹。今日譚經，何以異是？佛已涅槃，咨詢無繇。出情
X12n0276_p0482a10║識手，為想像摸。彼此角立，如盲譏盲，予實慨焉。知己
X12n0276_p0482a11║亦盲，救獘為急。因入盲侶，與眾同摸。唯首楞嚴，於諸
X12n0276_p0482a12║經中，更多疑義。由是諸盲，競共鼓噪，交臂[打-丁+(兟/曰)]指，莫可
X12n0276_p0482a13║誰何。爰取是經，百有餘則，略為剖析，以例全帙。而於
X12n0276_p0482a14║餘經，間附（一）二，不復繁舉。昔佛弟子，各陳己見。佛謂
X12n0276_p0482a15║眾言：汝等所說，皆非我意。然各當理，足以利物。則彼
X12n0276_p0482a16║群摸，除悖理者。以理而摸，雖不得象，未嘗非象。故不
X12n0276_p0482a17║患摸，唯執是患。若虗其中，不主先入。會文切理，理恊
X12n0276_p0482a18║文順，厥旨自彰。象之為象，躍如卓如。不於摸外，別得
X12n0276_p0482a19║一象。如執所摸，堅壁自持。摸之彌勤，失之彌遠。秪增
X12n0276_p0482a20║戲論，成謗法咎，則何益矣？此特教事，其譚禪者，為摸
X12n0276_p0482a21║尤甚。或有摸馬，謂是象者。或有摸空，謂是象者。或有
X12n0276_p0482a22║俱摸，謂一切處，咸是象者。或於一切，摸之不得，謂無
X12n0276_p0482a23║象者。種種異見，未易更僕。願諸仁者，反摸其眼。得具
X12n0276_p0482a24║眼已，象不須摸。
X12n0276_p0482b01║萬曆三十年歲次壬寅千佛澡浴日後學雲棲寺沙
X12n0276_p0482b02║門袾宏書於翠竹山房
X12n0276_p0482b03║
X12n0276_p0482b04║
X12n0276_p0482b05║
X12n0276_p0482b06║
X12n0276_p0482b07║
X12n0276_p0482b08║
X12n0276_p0482b09║
X12n0276_p0482b10║
X12n0276_p0482b11║
X12n0276_p0482b12║
X12n0276_p0482b13║
X12n0276_p0482b14║
X12n0276_p0482b15║
X12n0276_p0482b16║
X12n0276_p0482b17║
X12n0276_p0482b18║
X12n0276_p0482b19║
X12n0276_p0482b20║
X12n0276_p0482b21║
X12n0276_p0482b22║
X12n0276_p0482b23║
X12n0276_p0482b24║
X12n0276_p0482c01║
X12n0276_p0482c02║No. 276
X12n0276_p0482c03║楞嚴摸象記
X12n0276_p0482c04║
X12n0276_p0482c05║明古杭雲棲寺沙門袾宏述
X12n0276_p0482c06║△楞嚴經
X12n0276_p0482c07║凡看後解，先置經文於案上，使前後貫穿，庶可
X12n0276_p0482c08║尋討。又此本為偶論楞嚴而作，故楞嚴稍詳。然
X12n0276_p0482c09║亦止是於大義未明處，眾說不同處，或一段一
X12n0276_p0482c10║句一字發其未發，而不復為全部銷釋。至於餘
X12n0276_p0482c11║經，僅舉數部，數部之中，僅舉一二條以見大意，
X12n0276_p0482c12║庶幾就正於有道。非曰：是己而非人也，有罪我
X12n0276_p0482c13║者乎？我知明道而已，不知其他也
X12n0276_p0482c14║○第一卷
X12n0276_p0482c15║譯經
X12n0276_p0482c16║此經般剌密帝稱譯，彌伽釋迦稱譯語，丞相房融稱
X12n0276_p0482c17║筆授，而古本此後有羅浮沙門懷迪稱證譯，不知今
X12n0276_p0482c18║本何以不載。竊惟譯者，最初易梵為華也；譯語者，成
X12n0276_p0482c19║其章句也；筆授者，潤其辭致也；而證譯者，總為參詳
X12n0276_p0482c20║校正也。夫參校之功，胡可少也？後刻經者，宜增入之。
X12n0276_p0482c21║科經
X12n0276_p0482c22║此經序、正、流通三分，溫陵、長水所定略同。而正宗中
X12n0276_p0482c23║開為見、修、證、結、助五科，亦甚當理。初、見道分，從阿難
X12n0276_p0482c24║啟請，以至宣勝義中真勝義性，使行人最初明見自
X12n0276_p0483a01║己常住真心，以為修行準的也。二、修道分，從初心二
X12n0276_p0483a02║決定義，以至宣說神呪，使行人依真見而起真修，不
X12n0276_p0483a03║於心外別有造作也。三、證道分，從云何名為乾慧之
X12n0276_p0483a04║地，以至方盡妙覺，成無上道，使行人知因真果正，因
X12n0276_p0483a05║地不真，果招迂曲也。四、結經分，從何名此經，至汝當
X12n0276_p0483a06║奉持，使行人知五種名義，攝今題二十字中也。五、助
X12n0276_p0483a07║道分，從地獄七趣，以至微細魔事，使行人正助交資，
X12n0276_p0483a08║乘戒雙急，則能速到薩婆若海也。中間細科，或小不
X12n0276_p0483a09║同，亦無大礙。後學只須遵古，不必別立新科，增益繁
X12n0276_p0483a10║碎。
X12n0276_p0483a11║大佛頂。
X12n0276_p0483a12║大者法，佛頂者喻。法即常住真心，佛頂者頂。於人為
X12n0276_p0483a13║至尊無上，佛頂則尤為至尊之至尊，無上之無上。如
X12n0276_p0483a14║悉達太子抱持之人，欲見其頂，彌仰彌高，終莫能得
X12n0276_p0483a15║是也。此心竪窮三際，不可量其短長；橫亘十方，不可
X12n0276_p0483a16║測其近遠。離諸相見，亦復如是。若悟此心，則如來因
X12n0276_p0483a17║地，菩薩行門，一言盡之矣。有謂此經由佛頂放光宣
X12n0276_p0483a18║呪，故名佛頂。此可乘帶旁顯，而非正意。又三字分釋，
X12n0276_p0483a19║即是三德。大屬法身，真如平等故；佛屬般若，智慧圓
X12n0276_p0483a20║滿故；頂屬解脫，即相離相故。亦即三大，如次而分體、
X12n0276_p0483a21║相、用故。
X12n0276_p0483a22║將毀戒體。
X12n0276_p0483a23║愚意此摩登伽將毀阿難之戒體也。及觀合論補義，
X12n0276_p0483a24║先得我心，此說甚為當理。又令無賴僧不得藉口，其
X12n0276_p0483b01║益大矣。故下云心清淨故，尚未淪溺也。然則何必神
X12n0276_p0483b02║呪往護？蓋阿難心雖清淨，道力尚微，而摩登志既堅
X12n0276_p0483b03║強，魔力偏熾，相持既久，無救無依，則事或不測，故須
X12n0276_p0483b04║護也。聖既示凡，法應如是。
X12n0276_p0483b05║佛敕文殊，將呪往護。
X12n0276_p0483b06║佛呪威神，無遠弗屆，何俟文殊將之？蓋是一往，且順
X12n0276_p0483b07║法門儀式，如天子詔，亦假使臣賷告諸郡邑耳。實則
X12n0276_p0483b08║梵音纔舉，聲徧十方，不疾而速，不行而至。又文殊大
X12n0276_p0483b09║智，表擇魔歸佛，返邪從正，惟智為先導故也。
X12n0276_p0483b10║得成菩提，妙奢摩他，三摩禪那，最初方便。
X12n0276_p0483b11║初菩提是果，次三是因，末最初方便是因中先務緊
X12n0276_p0483b12║要工夫也。大意謂啟請諸佛得成道果之奢摩他、三
X12n0276_p0483b13║摩、禪那，其中最初方便門也。方便斷屬耳根，詳辨在
X12n0276_p0483b14║後。又此奢摩、三摩、禪那，或有於經文中割截段落而
X12n0276_p0483b15║作配合，云某處至某處為奢摩，某處至某處為三摩，
X12n0276_p0483b16║某處至某處為禪那。意以從徵心至同別二見，破妄
X12n0276_p0483b17║顯真，奢摩也；從浮塵諸幻至十八界，即妄明真，三摩
X12n0276_p0483b18║也；從請問中道至七大文畢，即妄即真，禪那也。又一
X12n0276_p0483b19║說，從徵心直至七大文畢，總屬奢摩，其三摩、禪那復
X12n0276_p0483b20║在向後。雖各不同，要之闡析三觀所歸，發揮一經大
X12n0276_p0483b21║旨，美則美也，但恐初學聞此，或便死執如是字眼名
X12n0276_p0483b22║目，謂一部經妙專在是，則不可也。且三觀之義，隨文
X12n0276_p0483b23║皆具，故稱曰妙。假如以徵心等文屬奢摩，似矣矣，細
X12n0276_p0483b24║玩之，七處求心，心不可得，奢摩也；其後復言色身外
X12n0276_p0483c01║洎山河虗空大地咸是妙，明真心，三摩也；真心無處
X12n0276_p0483c02║而含大地，山河大地有形而曰妙心中物，禪那也，豈
X12n0276_p0483c03║不三觀具足？以一切浮塵諸幻化相屬三摩，似矣，細
X12n0276_p0483c04║玩之，諸相滅盡，奢摩也；諸相出生，三摩也；當處生，隨
X12n0276_p0483c05║處滅，即生即滅，禪那也，豈不三觀具足？以阿難請求
X12n0276_p0483c06║中道了義屬禪那，似矣，細玩之，佛言故我今時為汝
X12n0276_p0483c07║開示第一義諦，如何復將世間戲論云云，則上文所
X12n0276_p0483c08║示無非中道明矣。況既曰禪那，必從空假融會具足
X12n0276_p0483c09║三觀，又不待論也。若據初文，如來將欲敷演三摩，而
X12n0276_p0483c10║言汝於奢摩微密觀照心猶未明，因引此以證先說
X12n0276_p0483c11║空次說假之意，而判初文為奢摩，次為三摩，空假而
X12n0276_p0483c12║中乃至為禪那等。不知向後文中頗多單說三摩者，
X12n0276_p0483c13║如此下便云有三摩提名大佛頂首楞嚴王，又云諸
X12n0276_p0483c14║三摩提妙修行路，又云從聞思修入三摩地，又云因
X12n0276_p0483c15║入流相得三摩提，又云若諸菩薩入三摩地，又云欲
X12n0276_p0483c16║攝其心入三摩地，又云汝教世人修三摩地，又云縱
X12n0276_p0483c17║得心開似三摩地，又云若大妄語則三摩地不得清
X12n0276_p0483c18║淨，又云令其身心入三摩地，又云一切真實入三摩
X12n0276_p0483c19║地，又云入三摩地修學法門，又云修三摩地求大乘
X12n0276_p0483c20║者，又云是清淨人修三摩地，又云復有從人不依正
X12n0276_p0483c21║覺修三摩地，又云汝輩修禪飾三摩地，又云若得妙
X12n0276_p0483c22║發三摩提者，又云當住此處入三摩地，又云圓定發
X12n0276_p0483c23║明三摩地中，又云斯則如來真三摩地，又云又三摩
X12n0276_p0483c24║中諸善男子，如是單舉三摩提處，皆直以三摩為大
X12n0276_p0484a01║定，豈拘局三觀必對奢摩而名假觀耶？亦有一二處
X12n0276_p0484a02║單舉奢摩他者，例亦如是，故知不必強割經文硬配
X12n0276_p0484a03║三觀。
X12n0276_p0484a04║我見如來三十二相勝妙殊絕，形體映徹猶如
X12n0276_p0484a05║琉璃，常自思惟：此相非是欲愛所生。
X12n0276_p0484a06║阿難以妙相非從欲生，以此發心，未為不是，而不知
X12n0276_p0484a07║即此亦復正是病根。蓋內取己見，外取佛相，相見對
X12n0276_p0484a08║待，能所宛然，豈非是妄？夫如來之相，摩登之相，雖聖
X12n0276_p0484a09║凡逈異，而其為相一也。執幻妄不真之相，昧常住不
X12n0276_p0484a10║遷之心，是生滅為因，而欲求不生滅之果也。然般若
X12n0276_p0484a11║云：若以三十二相觀如來者，轉輪聖王即是如來。今
X12n0276_p0484a12║佛不以是直斥阿難之非，顧詰其見與好樂生於心
X12n0276_p0484a13║目，方乃漸次破其妄心，除其妄見者，何也？蓋善現解
X12n0276_p0484a14║空，阿難著相，故且就窠打劫，鋤其本根，使彼之心逼
X12n0276_p0484a15║至於無處安放，彼之見追至於無可奈何，智竭計空，
X12n0276_p0484a16║情窮理極，而忽然自得其本心也。化導之妙，一至於
X12n0276_p0484a17║是。
X12n0276_p0484a18║有三摩提，名大佛頂，首楞嚴王。
X12n0276_p0484a19║最初徵心，阿難擬心在內，佛未竟其答，即曰有三摩
X12n0276_p0484a20║提等語者，何也？蓋阿難本意，為求三摩提最初方便，
X12n0276_p0484a21║佛就其擬心在內處，特為詰難。當時若是皮底有血
X12n0276_p0484a22║漢，纔聞先見堂內，便知須見身內；不見身內，便知心
X12n0276_p0484a23║不在內；心不在內，便知亦不在外，亦不在中間，亦不
X12n0276_p0484a24║在一切處，又何待逐節推尋，乃二乃三而至七耶？故
X12n0276_p0484b01║答語未竟，而先舉此指阿難一箇入處，此處得入三
X12n0276_p0484b02║摩提最初方便，一了百當矣。而阿難大權示現，若不
X12n0276_p0484b03║喻其旨，然重重問答，不厭頻煩者，為後人作則也。
X12n0276_p0484b04║爪生髮長，筋轉脉搖。
X12n0276_p0484b05║舊解謂心胃內藏，縱不能見，爪脉外浮，云何不知？其
X12n0276_p0484b06║意良是。但外浮二字，不順經文，蓋此正破心不在內，
X12n0276_p0484b07║不宜說外。良由爪髮雖全體彰乎外，實從內而生長，
X12n0276_p0484b08║筋脉雖影現形乎外，實於內而動搖，則均之內物耳。
X12n0276_p0484b09║特其有生有長，有動有搖，比心胃等稍異，故心胃誠
X12n0276_p0484b10║為難見，爪脉應可了知，然終不能知心不在內明矣。
X12n0276_p0484b11║是諸比丘適來從我室羅筏城循乞摶食，歸祇
X12n0276_p0484b12║陀林，我已宿齋。
X12n0276_p0484b13║佛已應匿王之請，何又言諸比丘從我乞食？解者曰：
X12n0276_p0484b14║提獎阿難在赴請日，為彼演法，事應隔宵。然經文齋
X12n0276_p0484b15║畢旋歸，提獎阿難至於佛所，阿難見佛悲泣請法，大
X12n0276_p0484b16║眾俱時承受聖旨，明是當日一會，如何云是隔宵？今
X12n0276_p0484b17║謂佛具千百億化身，一身受供王宮，一身領眾循乞，
X12n0276_p0484b18║亦奚不可？故宿齋古謂預齋，於理無礙。有說此據平
X12n0276_p0484b19║日乞食常儀，其義亦通。但適來二字，不似平日。
X12n0276_p0484b20║若見眼者，眼即同境，不得成隨。
X12n0276_p0484b21║琉璃籠眼，眼見琉璃。眼根籠心，心不見眼。設許見眼，
X12n0276_p0484b22║眼乃成境。但可根見境，不可境見境。汝前言彼根隨
X12n0276_p0484b23║見，隨即分別。今眼屬境，不能隨見分別，則隨義不成，
X12n0276_p0484b24║故曰不得成隨。如不見眼，安得云心在根裏乎？又溫
X12n0276_p0484c01║陵云：事理俱違者，事即是喻，喻不當法，於事不順，是
X12n0276_p0484c02║事違也。理即是法，法中心無潛根之理，於理不順，是
X12n0276_p0484c03║理違也。
X12n0276_p0484c04║外不相知。
X12n0276_p0484c05║長水云：不字當是又字。此說甚正。而合論補義，謂為
X12n0276_p0484c06║不然，則上下文義，如何安頓此不字？若是，則下身心
X12n0276_p0484c07║相知，須作身心不知矣，有是理乎？然止辨明其義，而
X12n0276_p0484c08║不敢更易其文者，古人慎重之意，儒、釋皆然也。
X12n0276_p0484c09║兼二不兼二。
X12n0276_p0484c10║溫陵初以根塵為物，心為體，末又以塵為物，根為體，
X12n0276_p0484c11║前後相背，似失檢點，不必論矣。一說首尾皆以塵為
X12n0276_p0484c12║物，根為體，似乎有理。然天如謂佛明言此之心體，則
X12n0276_p0484c13║體應專屬心故。一說首尾皆以根塵為物，心為體，雖
X12n0276_p0484c14║較穩順，而兼義不明。又為後人駁云：經亦明言眼有
X12n0276_p0484c15║分別，有分別則非物故。今融通以上諸說，別解如左：
X12n0276_p0484c16║兼二者，謂雙挾根塵而處其中也。不兼二者，謂兩離
X12n0276_p0484c17║根塵而孤然中立也。今言兼與不兼二，俱不可以破
X12n0276_p0484c18║心不在中也。云何兼二不可？心體有知非無知，汝既
X12n0276_p0484c19║言眼有分別，色塵無知，是眼同心體之有知，而惟色
X12n0276_p0484c20║乃無知之物也，則心止應兼眼，而曰雙兼眼色，豈不
X12n0276_p0484c21║物體雜亂？夫物非體之有知，體非物之無知，心體正
X12n0276_p0484c22║以有知敵對無知，安得半有知半無知，雙挾根塵而
X12n0276_p0484c23║處其中耶？云何不兼二亦不可？汝既言眼有分別，色
X12n0276_p0484c24║塵無知，識生其中，是心體依根塵而有也。今兼二不
X12n0276_p0485a01║成，不兼根則非知，不兼塵則非不知，非知非不知，心
X12n0276_p0485a02║尚無有，將何所指而曰此為在中之相耶？故云心在
X12n0276_p0485a03║中間，無有是處。
X12n0276_p0485a04║當由不知真際所詣。
X12n0276_p0485a05║舊解云：因前徵發，乃知迷妄，求詣真際。或謂阿難此
X12n0276_p0485a06║時尚未識妄，今說真際，亦屬妄心。以下文猶認能推
X12n0276_p0485a07║為心，乍聞此不是，心生驚怖。故愚見謂阿難尚未識
X12n0276_p0485a08║妄，此說誠然。但謂真際亦妄，則不可。蓋七徵之後，阿
X12n0276_p0485a09║難計窮，求佛開示心之真實際分，此有何過？或又謂
X12n0276_p0485a10║七徵文中，並無妄字真字。然最初文中，獨不曰皆由
X12n0276_p0485a11║不知常住真心性淨明體用諸妄想乎？則真妄二字，
X12n0276_p0485a12║在七徵以前，顯露多時了也。設阿難云：我今已知真
X12n0276_p0485a13║際所詣，則真際誠妄。今云不知，亦復何礙？若拘執太
X12n0276_p0485a14║過，則阿難前問菩提奢摩他，亦應是妄。
X12n0276_p0485a15║識精元明，能生諸緣。緣所遺者。
X12n0276_p0485a16║言此陀那識精雖名曰識，而是識精實即本覺妙明
X12n0276_p0485a17║之體，一切諸緣無不從此出生，但眾生隨逐妄緣，遺
X12n0276_p0485a18║此元明耳。夫眾生從無始來，終日在此本元明中而
X12n0276_p0485a19║不自知，乃成遺失，如魚在水而不識水，是則名為可
X12n0276_p0485a20║憐憫者。或謂不然，以本有之明，焉得遺失？寧知迷其
X12n0276_p0485a21║本有，即名為失，如力士珠，非失成失。不見向下經文，
X12n0276_p0485a22║佛言遺失真性，顛倒行事。
X12n0276_p0485a23║縱滅一切見聞覺知，內守幽間，猶為法塵分別
X12n0276_p0485a24║影事。
X12n0276_p0485b01║見聞覺知都已滅却，斯則外不隨於流逸，內獨守乎
X12n0276_p0485b02║幽間。此幽間處，莫便道得自本心，蓋依然是法塵分
X12n0276_p0485b03║別影事也。本心似鏡，法塵似物，內之所守，猶為明鏡
X12n0276_p0485b04║中所現之影而已。先德云：學道之人不識真，秪為從
X12n0276_p0485b05║前認識神，無量劫來生死本，癡人喚作本來人。世人
X12n0276_p0485b06║觀此，已知見聞覺知為識神，而既滅見聞覺知，將謂
X12n0276_p0485b07║不落識神矣。寧知質以今經，亦復是識神窠窟、生死
X12n0276_p0485b08║根本也？雖然，千百人中且無一二至此，即至此，十箇
X12n0276_p0485b09║有五雙坐定，擺不脫、放不下。嗟乎！此幽間處，埋沒古
X12n0276_p0485b10║今幾許豪傑，參禪祕要盡洩於是，學人勉之哉！
X12n0276_p0485b11║汝觀阿難頭自動搖，見無所動。又汝觀我手自
X12n0276_p0485b12║開合，見無舒卷。云何汝今以動為身，以動為境，
X12n0276_p0485b13║從始洎終，念念生滅，遺失真性，顛倒行事？
X12n0276_p0485b14║此處文義，甚難銷會。舊解雙斥凡小，言凡夫不知身
X12n0276_p0485b15║境有動，見性無動，無足論矣。然身亦不動，汝今云何
X12n0276_p0485b16║以動為身？境亦不動，汝今云何以動為境？故曰於常
X12n0276_p0485b17║計無常也。雖亦有理，但如來此處，方許其悟客塵二
X12n0276_p0485b18║字，正應以動為身，以動為境。故兩印以如是，奈何忽
X12n0276_p0485b19║爾反斥其非？況前後文了無照應，似乎自語矯亂。今
X12n0276_p0485b20║別為一解，只順經文，略加點掇。佛意謂今此大眾，以
X12n0276_p0485b21║搖動者名為塵，以不住者名為客。故觀阿難，頭自動
X12n0276_p0485b22║搖。動搖者，塵也，客也，見無動也。又觀如來，手自開合。
X12n0276_p0485b23║開合者，塵也，客也，見無動也。云何如是？明知以動為
X12n0276_p0485b24║身，以動為境矣。却乃自始洎終，念念生滅。既順生滅，
X12n0276_p0485c01║則迷性真，而以己隨物。既失性真，復迷境空，而認物
X12n0276_p0485c02║為己，甘受輪轉，豈不哀哉！為順經文，作如是解，未知
X12n0276_p0485c03║是否？
X12n0276_p0485c04║○第二卷
X12n0276_p0485c05║垂手正倒。
X12n0276_p0485c06║舊解：竪手為倒，垂手為正。一說：垂手是倒，以後文如
X12n0276_p0485c07║我垂手等無有異為據。然經文雖止是如我垂手四
X12n0276_p0485c08║字，意則通該前文。若云如我上來垂手示眾一段因
X12n0276_p0485c09║緣，非專指垂手也。請以喻明。頭以下垂為倒，故時時
X12n0276_p0485c10║上竪。手既亦以下垂為倒，何不亦時時上竪乎？又一
X12n0276_p0485c11║說：手無正倒，一時首尾相換。世人妄見，生正倒想，以
X12n0276_p0485c12║後文名字何處號為顛倒為據。此說亦佳，但非經正
X12n0276_p0485c13║意。良由下文棄海取漚，認漚為海，本末翻覆，故名顛
X12n0276_p0485c14║倒。則知海者喻真，漚者喻妄。妄身在於心內，如一漚
X12n0276_p0485c15║至微；真心徧乎身外，如海水至廣。棄真取妄，認妄為
X12n0276_p0485c16║真，身心顛倒所在，正在此耳。與觀手者正倒錯亂，何
X12n0276_p0485c17║以異哉？或謂：合論亦云垂手是倒。曰：合論何可盡從
X12n0276_p0485c18║也？如前七徵中，文外不相知。古人謂不字當是又字，
X12n0276_p0485c19║其理甚正。合論云當是不字，而文義畢竟不通。下文
X12n0276_p0485c20║辨見展轉五重，合論非之，亦不當理。
X12n0276_p0485c21║晦昧為空（云云），趍外奔逸。
X12n0276_p0485c22║長水以晦昧為空，至結暗為色，配三細。次聚緣內搖，
X12n0276_p0485c23║配前二粗。次趍外奔逸，配後二粗。為煩惱道畢，有非
X12n0276_p0485c24║之者。然此配合三細，多說不同。今長水所配，下文因
X12n0276_p0486a01║明立所等處，陰入界大等處，迷妄有虗空等處，皆如
X12n0276_p0486a02║是說。前後經文，語意符合。蓋渠從清淨本然，忽生山
X12n0276_p0486a03║河大地中悟入，故認取如是。而孤山以文殊覺海性
X12n0276_p0486a04║澄圓偈文，與此相對，而釋意頗合。亦顯長水非無據
X12n0276_p0486a05║而云然。前後文義，互為照應，未可非也。又愚意三細
X12n0276_p0486a06║六粗，本出起信。而將論合經，不必拘拘逐句逐字的
X12n0276_p0486a07║配，但取大意可也。良由佛為法王，於法自在。或隨時
X12n0276_p0486a08║增減開合，辭不必同，而理實無二。太拘則反成齟齬。
X12n0276_p0486a09║況本論中，三細六粗，共成九相。既而明血脉，則又成
X12n0276_p0486a10║八。既而原染起，則又成六。開合增減，彼論自不拘死
X12n0276_p0486a11║法。引之者，獨可拘死法乎？
X12n0276_p0486a12║一迷為心。
X12n0276_p0486a13║一迷為心者，明此不是心，迷惑無知，錯認此虗妄以
X12n0276_p0486a14║為我心也，則知我自有真心也。何者？上文晦昧為空，
X12n0276_p0486a15║空結暗而為色，色雜想而為身，內搖外趍，昏昏擾擾，
X12n0276_p0486a16║即於此時認為己心。自此一迷為心，便生執著，決定
X12n0276_p0486a17║惑為心，在此身方寸之中，牢不可破，寧復知此心廣
X12n0276_p0486a18║大圓滿，含褁虗空，周徧法界乎？顛倒如是，故名為可
X12n0276_p0486a19║憐憫者。有人謂此處是一迷為心，下文某處文是二
X12n0276_p0486a20║迷為心，又至某處文是三迷為心，其說甚謬。
X12n0276_p0486a21║此見雖非，妙精明心，如第二月。
X12n0276_p0486a22║第二月者，非真月也，何故不還？蓋第二雖非真月，然
X12n0276_p0486a23║真月外更無二月，此第二月即從真起，明眼人固直
X12n0276_p0486a24║下見真月矣。見精雖非真，見全體即真，亦復如是。
X12n0276_p0486b01║若不見吾不見之地，自然非物，云何非汝？
X12n0276_p0486b02║長水展轉五重，合論直說本意。要其歸結，總是見既
X12n0276_p0486b03║非物，云何非汝真性耳？二說一意，何必相非？
X12n0276_p0486b04║若實我心令我今見，見性實我而身非我，何殊
X12n0276_p0486b05║如來先所難言物能見我？
X12n0276_p0486b06║此即重躡上文而斷之也。溫陵所解極明，言既此在
X12n0276_p0486b07║前之見實是我心而能見物，則彼見乃我而此身非
X12n0276_p0486b08║我，見在物而不在我，是物來見我而非我去見物矣，
X12n0276_p0486b09║有是理乎？
X12n0276_p0486b10║指非指。
X12n0276_p0486b11║或謂指非指是莊子語，非也。何不看文中連有十處
X12n0276_p0486b12║指字，一云非無指示，二云舉手指陳，三云確實指陳，
X12n0276_p0486b13║四云指陳示我，五云舉手所指，六云指皆是物，七云
X12n0276_p0486b14║則汝所指，八云受汝所指，九云應有所指，然後十云
X12n0276_p0486b15║出指非指。蓋佛令阿難指點何者是見，何者非見，故
X12n0276_p0486b16║曰出指非指。可指者是物非見，不可指者是見非物，
X12n0276_p0486b17║出者是非雙泯也。問：莊子不可用乎肯綮，亦莊子語
X12n0276_p0486b18║也。答：用固無害，但此指不是莊子一馬一指之意，何
X12n0276_p0486b19║可扭摼強合？其肯綮等自非此例，故用無害。蓋經本
X12n0276_p0486b20║梵語，譯為華言，不用此間文字，則終成梵語矣，何名
X12n0276_p0486b21║為譯？有闡提人言佛經剽獵老莊，果爾，則譯佛以覺
X12n0276_p0486b22║伊尹，早已曰予天民之先覺矣，譯修多羅以經易詩
X12n0276_p0486b23║書等，早已名經矣，則覺字經字亦是剽獵儒典乎？其
X12n0276_p0486b24║說不通，無俟多辨。
X12n0276_p0486c01║諸外道種，說有真我，徧滿十方，有何差別？
X12n0276_p0486c02║此疑佛說見性周徧十方，外道亦說我徧十方，差別
X12n0276_p0486c03║安在？下文惟廣說因緣自然，不剖此疑者，何也？蓋外
X12n0276_p0486c04║道所計，不出斷常二見，今說緣因自然兩非，則斷見
X12n0276_p0486c05║常見雙破，而又非和合生，非不和合，則情窮理極，諸
X12n0276_p0486c06║計消亡，真我自顯，故云圓滿菩提，不生滅性，清淨本
X12n0276_p0486c07║心，本覺常住，是佛之所謂周徧也。豈外道妄見，執有
X12n0276_p0486c08║實我徧十方者，可同日而語哉？
X12n0276_p0486c09║見見之時，見非是見，見猶離見，見不能及。
X12n0276_p0486c10║見見古有正解，言能見即今見物之見也，則下之見
X12n0276_p0486c11║字成所見矣。見見之時是見也，非尋常見物之見也，
X12n0276_p0486c12║故曰見非是見。一說謂豈有真見復見妄見之理？二
X12n0276_p0486c13║見字平看，一真見，一妄見，此說似是而非。二見平看，
X12n0276_p0486c14║則之時二字無所著落。又下文云：此實見見，云何復
X12n0276_p0486c15║名？覺聞知見，如何銷會？試以本經語例之。經云：將聞
X12n0276_p0486c16║持佛，佛何不自聞聞？今例云：將見見如來，何不自見
X12n0276_p0486c17║見？又經云：不自觀音，以觀觀者。今例云：不自見物，以
X12n0276_p0486c18║見見者。如是則其義不辨而自明矣。
X12n0276_p0486c19║別業妄見。同分妄見。
X12n0276_p0486c20║舊解：別者，一人妄見也；同者，多人妄見也。混而不明，
X12n0276_p0486c21║隱而不暢，未有發揮者。然溫陵有說云：別業者，起惑
X12n0276_p0486c22║之異；同分者，感妄之同。會解失錄，故講者忽焉。但溫
X12n0276_p0486c23║陵略出其意而止，今更為詳言之。譬如世人造種種
X12n0276_p0486c24║罪，人各殊科，喻之如別；後罹王法，共入一獄，喻之如
X12n0276_p0487a01║同。今曰起惑者，隨心而造妄業也，造業別其因由，故
X12n0276_p0487a02║名別業；曰感妄者，隨業而受妄報也，受報同其劑限，
X12n0276_p0487a03║故名同分。近又一說：別者見根，同者見境。亦異舊說，
X12n0276_p0487a04║覽者詳焉。
X12n0276_p0487a05║進退合明。
X12n0276_p0487a06║經云吾今以此二事進退合明，而舊解從此處過經
X12n0276_p0487a07║文一百餘字，直至如彼眾生處，方曰進同例別；一病
X12n0276_p0487a08║目人處，方曰退別例同。進退雖顯，而隔前大遠，似為
X12n0276_p0487a09║不妥。溫陵以法、喻互舉為進退合明，頗覺穩當。但合
X12n0276_p0487a10║明則得，進退未恊。近索隱謂且置同分而舉別喻，次
X12n0276_p0487a11║以法合；復置別業而舉同喻，次以法合。舉者，進也；置
X12n0276_p0487a12║者，退也。兼此二說，其義甚備。
X12n0276_p0487a13║譬如有人（云云），其人無故，瞪以發勞。
X12n0276_p0487a14║有謂上有人，人字屬菩薩；下其人，人字屬眾生。此說
X12n0276_p0487a15║非是，上下即是一人。
X12n0276_p0487a16║取頻伽瓶塞其兩孔，滿中擎空，千里遠行，用餉
X12n0276_p0487a17║他國。
X12n0276_p0487a18║溫陵、孤山皆以瓶喻妄身，空喻識陰。淨覺乃添出譬
X12n0276_p0487a19║如有人之人喻業，合論非之是也。合論又云：空喻識
X12n0276_p0487a20║者，無分別為真空，有分別為識陰也。瓶內之空局，故
X12n0276_p0487a21║有分別與外空異也。塞其兩孔，溫陵謂妄分同異，不
X12n0276_p0487a22║知何名同異。今謂塞孔者，恐物出瓶外也。而瓶有兩
X12n0276_p0487a23║孔，兩孔俱塞者，保護之極其至也。空非出入之物，而
X12n0276_p0487a24║慎塞之，喻識本虗幻，而保持虗幻命根，惟恐其失也。
X12n0276_p0487b01║千里用餉者，喻多劫飄零，死此生彼也。
X12n0276_p0487b02║
X12n0276_p0487b03║○第三卷
X12n0276_p0487b04║前矚塵象，歸當見根。
X12n0276_p0487b05║此破見不從空生也。若從空生，則空必前矚塵象，乃
X12n0276_p0487b06║名為見。蓋空為能見，塵象為所見。今此眼根，實在我
X12n0276_p0487b07║面，則我乃塵象矣，空應反歸而見我之眼根。如其不
X12n0276_p0487b08║能見眼，則前矚塵象之義不成矣，安得見從空生？
X12n0276_p0487b09║見聞逆流，流不及地。
X12n0276_p0487b10║依孤山，解穩當。見聞逆流者，五根順流，惟意能旋。其
X12n0276_p0487b11║見聞逆流而緣五塵，以其逆流，故攬塵而為憶也。流
X12n0276_p0487b12║不及地者，如是逆流所不及之分際，則閴然懵然而
X12n0276_p0487b13║無所緣，以流不及，故失憶而為忘也。
X12n0276_p0487b14║聲來耳邊。
X12n0276_p0487b15║耳之有聽，經明言非聲來耳邊矣。今以事證之，有可
X12n0276_p0487b16║疑者。假如鐘鼓樓介乎城南北之中央，南風作則北
X12n0276_p0487b17║城聞之而南不聞，北風作則南城聞之而北不聞，風
X12n0276_p0487b18║送聲而人得聞，如何道不是聲來耳邊？人多於此草
X12n0276_p0487b19║草看過，無發難者。愚意佛言：寧有錯乎？聲定不來耳
X12n0276_p0487b20║邊，心定徧周法界。但諸眾生粘湛發聽，失本妙圓，局
X12n0276_p0487b21║而礙之，束而小之，是以風順則聞，風逆則否，反為境
X12n0276_p0487b22║使而不得自在。耳之過也，非聲之故也。以是推之，隔
X12n0276_p0487b23║垣聽音響，遐邇皆可聞，亦復可難。既垣不礙音，何為
X12n0276_p0487b24║城內一人面城而語，城外一人附城而聽，乃杳爾無
X12n0276_p0487c01║聞乎？此亦同前。蓋耳之過也，非垣與城之故也。是以
X12n0276_p0487c02║耳通者徹聽，或聽一世界乃至恒沙世界而無盡也。
X12n0276_p0487c03║此摩所知，誰為能觸？
X12n0276_p0487c04║凡物須一能一所，彼此相感，然後成觸。則一有知，一
X12n0276_p0487c05║無知也。今以手摩頭，手與頭各各有知，將以誰為能
X12n0276_p0487c06║觸乎？若手為能觸，頭則木石也。今頭亦有知，何得名
X12n0276_p0487c07║觸？若頭為能觸，手則木石也。今手亦有知，何得名觸？
X12n0276_p0487c08║此明身之覺觸，皆虗妄也。問：手摩頭，固不成觸矣。若
X12n0276_p0487c09║手摩外物，豈不成觸？答：是亦妄分能所也。然此意人
X12n0276_p0487c10║所難明，故借頭手引起。畢竟身觸虗妄，皆如頭手耳。
X12n0276_p0487c11║從變則變，界相自無；不變則恒，既從色生，應不
X12n0276_p0487c12║識知虗空所在。
X12n0276_p0487c13║上文言此識若從色生，色滅應與俱滅，識既俱滅，則
X12n0276_p0487c14║空獨存，誰識空者？若色滅時，識不俱滅，則識獨存，無
X12n0276_p0487c15║色為侶，誰界空者？今又重申上意，言不但識存無界，
X12n0276_p0487c16║假使隨色變滅，則識已變滅，亦誰與空為界者？不但
X12n0276_p0487c17║識滅不應識空，假使識不變滅，則恒常與色一體，與
X12n0276_p0487c18║空無干，誰識空者？反覆較量，眼識不生於色明矣。
X12n0276_p0487c19║合則中離，離則兩合。
X12n0276_p0487c20║承上文，眼識不從眼生，不從色生矣。既不分二處而
X12n0276_p0487c21║各生，得無兼二處而合生乎？然汝欲合之，彼則中離
X12n0276_p0487c22║矣。蓋眼自屬有知，色自屬無知，有知無知，兩相敵對，
X12n0276_p0487c23║如之何其可合也？若汝欲離之，彼則兩合矣。蓋眼根
X12n0276_p0487c24║必合色，色塵必合眼，而後識生其中，兩相和會，如之
X12n0276_p0488a01║何其可離也？合之則離，離之則合，此之體性，渾然雜
X12n0276_p0488a02║亂，將於何處立共生之界乎？前明眼色虗妄，今言識
X12n0276_p0488a03║亦虗妄，故曰三處俱無。
X12n0276_p0488a04║又汝識心與諸思量兼了別性，為同為異？
X12n0276_p0488a05║舊解初句識心是意，次二句是識，但初句明標識心，
X12n0276_p0488a06║何得作意？今謂仍以初句為識，下二句為意，以意屬
X12n0276_p0488a07║思量，亦能了別也。蓋云今此識心，與彼意之思量義，
X12n0276_p0488a08║乃了別義，同乎？異乎？若識同意，則識即意，何得云意
X12n0276_p0488a09║之所生？若識異意，則識乃無知，與意判隔，何得云意
X12n0276_p0488a10║之所生？若識異意，而又能思量了別，則意無知而識
X12n0276_p0488a11║有知，應當反識乎意而為識意，又何得云意之所生？
X12n0276_p0488a12║同之不可，異之不可，識非意生，何疑焉？而謂以意為
X12n0276_p0488a13║界者，非也。一說識心與思量之意，俱能了別，既俱能
X12n0276_p0488a14║了別，則同矣，何得又問為同為異？既俱能了別，則有
X12n0276_p0488a15║識矣，何得又問無識有識？或謂意思量，識了別，今說
X12n0276_p0488a16║意兼了別，何也？蓋心意識三古稱，義可通用，如金光
X12n0276_p0488a17║明言意根分別一切諸法，則意兼了別，有何不可？
X12n0276_p0488a18║了然自知，獲本妙心，常住不滅。（此節當在空則同無後。）
X12n0276_p0488a19║如上微妙開示，自決擇心見，以至發明五陰、六根、六
X12n0276_p0488a20║塵、六識、七大，皆即如來藏心，因此了知自心常住不
X12n0276_p0488a21║滅，此是一經大旨趣、大眼目。誠得此心，則我常為主，
X12n0276_p0488a22║萬法為客，長安雖閙，我國晏然。彼摩登伽猶如妖狐，
X12n0276_p0488a23║忽遇明鏡，竄伏無地，尚安所施其魔力耶？
X12n0276_p0488a24║自汝整衣，云何倒拂？
X12n0276_p0488b01║此文因自汝整衣四字，故解者不一。今只依文順釋，
X12n0276_p0488b02║其意自顯。蓋此是明風不生彼面也。言風若生於彼
X12n0276_p0488b03║面，則當從彼至此拂汝阿難。然今此風自汝整衣現
X12n0276_p0488b04║拂於彼，既風生彼面，何為不順拂汝而倒拂彼耶？故
X12n0276_p0488b05║知風決不生彼面也。若以倒拂屬阿難，則非明風不
X12n0276_p0488b06║生於彼面，乃明風不生於阿難袈裟矣。
X12n0276_p0488b07║見覺無知，因色空有。
X12n0276_p0488b08║或謂此言見覺無知，下文舉見覺空頑作對，則覺乃
X12n0276_p0488b09║有知，上下矛盾。宜以上覺字屬身根，下覺字屬知覺，
X12n0276_p0488b10║雖似有理，然不應一覺兩解。今謂無知者，非實無知
X12n0276_p0488b11║也，以此引起因色空有一句。蓋色空不現時，見覺寂
X12n0276_p0488b12║然，宛似無知；因色空現，而後見覺有知也。孔子曰：吾
X12n0276_p0488b13║有知乎哉？無知也。有問我者，我叩其兩端而竭焉。孔
X12n0276_p0488b14║子實無知，誰答問者？兩無知相比，意極痛快。
X12n0276_p0488b15║性見覺明，覺精明見。
X12n0276_p0488b16║時解七大，作一例看。初地大云：性色真空，性空真色。
X12n0276_p0488b17║言真妄本同一性，全性之色即空，全性之空即色，猶
X12n0276_p0488b18║言全濕之波即水，全濕之水即波也。今此見大云：性
X12n0276_p0488b19║見覺明，覺精明見。照上一例，文小異而意實同也。言
X12n0276_p0488b20║全性之見即明，全性之明即見也。乃至識大云：性識
X12n0276_p0488b21║明知，覺明真識。亦言全性之識即知，全性之知即識
X12n0276_p0488b22║也。真俗交互，七大一例。溫陵後二大與前五不同，時
X12n0276_p0488b23║解為是。又地等四大用空字，麤細之謂也。空大用覺
X12n0276_p0488b24║字，無情有情之謂也。見大用明字，見乃妄明，明者真
X12n0276_p0488c01║明也。識大用知字，識乃妄知，知者真知也。
X12n0276_p0488c02║空則同無，有非同物，縱發汝識，欲何分別？
X12n0276_p0488c03║此明識必不生於空也。若生於空，則非相非見。夫識
X12n0276_p0488c04║應在相見之中，今乃處此相見兩非之地，將頑然一
X12n0276_p0488c05║空歟？空則畢竟同無，既無矣，識何由發？將實然有是
X12n0276_p0488c06║識歟？有則同於何物，既非物矣，識何由發？縱許發識，
X12n0276_p0488c07║而空本自無分別，則其所發之識，應與空同，豈有分
X12n0276_p0488c08║別乎？識不生於空，審矣。
X12n0276_p0488c09║不歷僧祇獲法身。
X12n0276_p0488c10║獲法身，吳興謂是實證，其說甚詳。長水、溫陵、孤山諸
X12n0276_p0488c11║師，皆同此說。蓋是分證法身，不言五分究竟也。即不
X12n0276_p0488c12║通指大眾言，阿難證亦復何礙。其以阿難後卷文中
X12n0276_p0488c13║僅證二果為礙，而曰是解非證，又是佛神力故，暫俾
X12n0276_p0488c14║得見。今皆不必作如是解，只依前來諸師言證法身，
X12n0276_p0488c15║後卷僅證二果，至文自有詳辨。
X12n0276_p0488c16║舜若多性可銷亡，爍迦羅心無動轉。
X12n0276_p0488c17║舜若多空也，此有二義：其一，空決不可銷亡。今欲極
X12n0276_p0488c18║言心無動轉，取以相形言，空尚可銷，心必不動。如虗
X12n0276_p0488c19║空可量，風可繫，無能盡說佛功德之類也。其二，一人
X12n0276_p0488c20║發真歸元，虗空消殞。則實說空可消殞，心不可消殞。
X12n0276_p0488c21║如海水可竭，須彌可傾之類也。劫壞之時，海涸山崩，
X12n0276_p0488c22║非喻說也。
X12n0276_p0488c23║
X12n0276_p0488c24║○第四卷
X12n0276_p0489a01║善為眾生，敷演如來，第一義諦。
X12n0276_p0489a02║即上四科七大，皆如來藏心，不空不有，即性即相，超
X12n0276_p0489a03║三界，過二乘，至妙至玄，最尊最上，名第一義諦。彼四
X12n0276_p0489a04║加亦有第一之名，而多世字，故通小乘。
X12n0276_p0489a05║猶如聾人逾百步外聆於蚊蚋，本所不見，何況
X12n0276_p0489a06║得聞？
X12n0276_p0489a07║文有三轉：世間洪音，人所易聞，蚊蚋之音，音之至微，
X12n0276_p0489a08║一也；至微之音，自近聽之，則猶可聞，今遠百步，二也；
X12n0276_p0489a09║遠聽蚊蚋，聰耳之人猶或難之，今復聾者，三也。如是，
X12n0276_p0489a10║則蚊蚋之形且不能見，蚊蚋之音又何能聞乎？以法
X12n0276_p0489a11║合之，微妙諦理，旨趣幽玄，如蚊蚋音，一也；地位遼隔，
X12n0276_p0489a12║如越百步，二也；根性狹劣，猶如聾人，三也。如是，則此
X12n0276_p0489a13║妙諦尚不能知其所在，況能與之默契乎？只順理順
X12n0276_p0489a14║文，其意自明。有人謂蚊蚋身表真諦，蚊蚋音表中道
X12n0276_p0489a15║第一義諦。夫聲聞見真諦成果，何云本所不見？又音
X12n0276_p0489a16║從身出，亦何得分屬二諦？於理不通。
X12n0276_p0489a17║性覺妙明，本覺明妙。
X12n0276_p0489a18║舊解以妙明明妙為寂照照寂，其意雖正，但明可云
X12n0276_p0489a19║照，而妙字云寂覺，未穩。蓋妙者，通有無，兼體用，而圓
X12n0276_p0489a20║融不測之謂也。何專以屬寂？今助一解。性覺妙明者，
X12n0276_p0489a21║言此性覺是極妙之明，蓋寂而常照之明，故稱妙明
X12n0276_p0489a22║也。本覺明妙者，言此本覺是明之極妙者，蓋明雖照
X12n0276_p0489a23║而未嘗不寂，故稱明妙也。則妙明二字，既不敵訓寂
X12n0276_p0489a24║照，而寂照之意，自在其中矣。又性覺本覺，小異大同。
X12n0276_p0489b01║性者，性分所具，不可遷改故。本者，本來自有，不煩造
X12n0276_p0489b02║作故。或作真妄對說者，非。
X12n0276_p0489b03║汝稱覺明（云云），性覺必明，妄為明覺。
X12n0276_p0489b04║此文大意，為欲發明本清淨心，所以出生山河大地
X12n0276_p0489b05║諸有為法者，皆由妄起明覺而致然也。故先舉平日
X12n0276_p0489b06║所說性覺妙明，本覺明妙之語，而問富樓那言：此明
X12n0276_p0489b07║覺義，汝作麼生會？為是性本自明，不須再覺，而稱為
X12n0276_p0489b08║明覺耶？為是性體有所不明，必待覺之，而後為明覺
X12n0276_p0489b09║耶？富樓那意，以覺不明者，為是因言不明須覺，方有
X12n0276_p0489b10║所明。若便以不明為覺，則無所明矣。佛乃順其辭而
X12n0276_p0489b11║示之曰：汝謂不明為覺，則無所明矣。無所明，則無明
X12n0276_p0489b12║覺矣。汝言似是。然汝但知明不可無，猶未知無明之
X12n0276_p0489b13║與有明，兩俱非也。良由若有所明，則非真覺矣，不可
X12n0276_p0489b14║也。若無所明，則正屬無明矣，亦不可也。蓋無明又非
X12n0276_p0489b15║覺湛明性故也。有明亦非，無明亦非，必如何而可？因
X12n0276_p0489b16║斷之曰：性覺本自必明，特因起妄而為明覺，故不可
X12n0276_p0489b17║耳。如不起妄，則覺明正妙湛明性也，亦有何過？一說
X12n0276_p0489b18║性覺之體，以其必明，因此成妄，則病在必字，於義亦
X12n0276_p0489b19║得，於文不通。或又引下文覺明為咎，以證其妄。不知
X12n0276_p0489b20║覺明本無咎，因起妄故，非咎成咎。則兩說異而不異。
X12n0276_p0489b21║覺非所明（云云），無同無異。
X12n0276_p0489b22║此處配三細，亦復多說不同。會解載吳興評斷，謂資
X12n0276_p0489b23║中、長水等以熾然成異至無同無異配三細，其說非
X12n0276_p0489b24║是。而以因明為業，立所為現，妄能為轉。然起信所言
X12n0276_p0489c01║業相，能所未分，而今有能所二說，俱有未安。況由明
X12n0276_p0489c02║而所而能，則不應所先能後，不曰業轉現，而曰業現
X12n0276_p0489c03║轉，其說亦有所礙。若云業相中不妨說有同異，則資
X12n0276_p0489c04║中、長水等說亦是。若云能所同時不妨說有先後，則
X12n0276_p0489c05║吳興所說亦是。今依溫陵以妄為明覺為業相，而後
X12n0276_p0489c06║不盡用之，乃融諸說為一，說曰性覺，必明此一法界
X12n0276_p0489c07║真心也。妄為明覺已屬業相，而下曰所、曰能、曰異、曰
X12n0276_p0489c08║同、曰無同無異，俱是表顯業相一動以後，有如是種
X12n0276_p0489c09║種差別，却不必板定編排次第等級，則三細之意隱
X12n0276_p0489c10║然在中，而又不犯如上兩說礙處。愚見如是，更俟高
X12n0276_p0489c11║明裁之。
X12n0276_p0489c12║交妄發生，遞相為種。
X12n0276_p0489c13║溫陵謂妄覺感於五行，故交妄發生，遞相為種，如土
X12n0276_p0489c14║水生木而曰相待成搖，木土生金而曰堅明立礙等，
X12n0276_p0489c15║雖甚有理，但經止言四大，恐不必入以五行。又言我
X12n0276_p0489c16║尅為妻，必夫劣妻勝而後生子，雖日者家有據之論，
X12n0276_p0489c17║然此等語經中罕言及之，不如只用四大為正。蓋四
X12n0276_p0489c18║大所該者廣，舉四大而五行在其中矣。更有略說，載
X12n0276_p0489c19║竹窓隨筆中。
X12n0276_p0489c20║彼太虗空，日照則明，雲屯則暗。
X12n0276_p0489c21║富那疑諸大勢不俱徧，故佛即虗空為喻。知虗空不
X12n0276_p0489c22║拒諸相，則知識性不礙諸大矣。諸相泛論一切。有人
X12n0276_p0489c23║謂日照則明下七句，的指前文七大，而云日照是火
X12n0276_p0489c24║大，雲屯是空大，霽澄是見大，氣凝是識大等，凑合而
X12n0276_p0490a01║成七大。夫日配火大猶可，其空、見、識三者配合，甚為
X12n0276_p0490a02║無理。太虗空一句已是空大，如何又有空大則成二
X12n0276_p0490a03║空？況雲屯與日照相對，蓋言此空中日照則明，此空
X12n0276_p0490a04║中雲屯則暗，此空中霽澄則清，此空中氣凝則濁。雲
X12n0276_p0490a05║也、霽也、氣也，皆空中物，與日風一例，何得雲配空、霽
X12n0276_p0490a06║配見、氣配識也？若言晦昧為空，故以雲屯則暗屬空，
X12n0276_p0490a07║此甚不通。既是雲屯則暗，必然雲散則明，是虗空本
X12n0276_p0490a08║不暗矣，何得云晦昧為空？又引經言識動見澄，故以
X12n0276_p0490a09║澄屬見，則佛何不直說是見，而以霽喻見？凡此七大，
X12n0276_p0490a10║何不都取一喻乎？又言識動則氣凝。夫凝者，定也。定
X12n0276_p0490a11║則不動，如何以氣凝喻識動？此斷斷乎不可者也。又
X12n0276_p0490a12║引吳興註云：譬前藏性，本非七大，而不拒彼七大。以
X12n0276_p0490a13║此為據，故配七大。不知吳興明說是喻，汝今云何作
X12n0276_p0490a14║實法會？經意蓋言即彼空中不礙諸相，如我性中不
X12n0276_p0490a15║礙七大也。是舉一空大中所有之物而作喻也。便泥
X12n0276_p0490a16║此文，硬作配合，圭峯所謂豈識喻焉者也。不唯不達
X12n0276_p0490a17║經意，亦不達註意矣。又以下文中宵雲霧，表佛涅槃
X12n0276_p0490a18║不見。明曜，表入涅槃時，火大不現。夫雲霧為涅槃，則
X12n0276_p0490a19║涅槃乃昏暗不明之相矣。涅槃而火大不現，則藏性
X12n0276_p0490a20║乃拒彼火大發揮矣。有是理乎？況向後佛自合法云，
X12n0276_p0490a21║真覺妙明，亦復如是（云云）。其說甚顯，何須此處穿鑿
X12n0276_p0490a22║扭揑？
X12n0276_p0490a23║而如來藏本妙圓心（云云），是即非即。
X12n0276_p0490a24║溫陵帶上文滅塵合覺，故發真妙，妙覺明性，接下而
X12n0276_p0490b01║如來藏本妙圓心，最得經旨。言雖滅塵合覺，一多小
X12n0276_p0490b02║大，相攝相入，起大神用，而實如來藏中纖塵不立，非
X12n0276_p0490b03║一切也。雖非一切，又萬法悉備，即一切也。雖即一切，
X12n0276_p0490b04║又互泯互存，不可思議也。尚何疑七大之周徧法界，
X12n0276_p0490b05║而不相陵奪也哉？其本妙圓心、元明心妙、妙明心元
X12n0276_p0490b06║三句，舊解初真、次俗、次中，其說相承已久。唯合論補
X12n0276_p0490b07║註以本妙圓心為總，次非一切，則如來藏元明心妙
X12n0276_p0490b08║也；次即一切，則如來藏妙明心元也。一是空如來藏，
X12n0276_p0490b09║一是不空如來藏，而云不必定配三諦，其說甚當。蓋
X12n0276_p0490b10║元明心妙、妙明心元，不差一字，而文略轉換，空假之
X12n0276_p0490b11║意，便隱然可見。言此本妙圓心中一切俱非者，則元
X12n0276_p0490b12║明心妙本如是照而常寂也。此本妙圓心中一切俱
X12n0276_p0490b13║即者，則妙明心元本如是寂而常照也。故二句皆結
X12n0276_p0490b14║屬上文，但離即離非、是即非即八字，似上下無交，覺
X12n0276_p0490b15║孤別耳。今云即一切也，妙明心元，又雙離雙是者也。
X12n0276_p0490b16║非明無明，明無明盡。
X12n0276_p0490b17║諸經十二緣生滅，止曰無無明，無無明盡。今每句多
X12n0276_p0490b18║一明字，遂眾說紛然。溫陵謂明無明者，緣覺欲翻無
X12n0276_p0490b19║明而為明也。一說二明字屬觀智，觀此無明生，觀此
X12n0276_p0490b20║無明盡也。一說上明字屬真，從真出生無明也。下明
X12n0276_p0490b21║字屬智，以智還滅無明也。今融會而折衷之，二明字
X12n0276_p0490b22║俱作真明之明。明無明者，由真明而起之無明也。而
X12n0276_p0490b23║言非者，如來藏中本無如是由真明而起之無明也。
X12n0276_p0490b24║明無明盡者，由真明而起之無明盡也。而言非者，如
X12n0276_p0490c01║來藏中本無如是由真明而起之無明盡也。雖多二
X12n0276_p0490c02║明字，原只是無明無無明之意耳。
X12n0276_p0490c03║汝但不隨分別世間、業果、眾生三種相續，三緣
X12n0276_p0490c04║斷故，三因不生。
X12n0276_p0490c05║諸說不同。今直據經文，其義自顯。經明言：以是因緣，
X12n0276_p0490c06║世界相續；以是因緣，眾生相續；以是因緣，業果相續。
X12n0276_p0490c07║而鞠其因緣，則覺明空昧，相待成搖等，為世界因緣；
X12n0276_p0490c08║明妄非他，覺明為咎等，為眾生因緣；欲貪、殺貪、盜貪
X12n0276_p0490c09║等，為業果因緣。因親緣疎，一如常說。又總結云：皆是
X12n0276_p0490c10║覺明明了知性，因了發相，從妄見生。則均之無明妄
X12n0276_p0490c11║見而已。或疑文中云：殺、盜、婬業三緣斷故，三因不生。
X12n0276_p0490c12║似因緣正屬三業。然殺、盜、婬三，乃業果一因緣耳。文
X12n0276_p0490c13║雖止此一句，而意該世界眾生，若曰如殺、盜、婬等也。
X12n0276_p0490c14║菩提涅槃尚在遙遠，非汝歷劫辛勤修證。
X12n0276_p0490c15║舊解，菩提涅槃，果位尚遠，苟非歷劫辛勤，何以能得。
X12n0276_p0490c16║今解不爾，謂承上文，極談生滅因緣，自然和合，皆為
X12n0276_p0490c17║戲論。直饒做盡伎倆，不出戲論二字。必至情亡惑罄，
X12n0276_p0490c18║見謝執空，死盡倫心，方堪湊泊。由是而知，菩提涅槃，
X12n0276_p0490c19║尚遙遠在。非恃汝歷劫辛勤，所可修證。雖有多聞廣
X12n0276_p0490c20║學，將安用之。徒增戲論而已。狂心歇處，戲論亡時。無
X12n0276_p0490c21║意求之，妙果自獲。故前云，何藉劬勞，肯綮修證也。庶
X12n0276_p0490c22║與上文，融貫照應。
X12n0276_p0490c23║流變三疊
X12n0276_p0490c24║此中合數，諸說不一。有以三世積累，重加根本為說
X12n0276_p0491a01║者。有以五根五塵為說者。有以十善十惡為說者。而
X12n0276_p0491a02║溫陵吳興，直以一十百千增倍合之。較於諸說，似為
X12n0276_p0491a03║明白簡便。蓋界四世三，彼此相涉。以三乘四，以四乘
X12n0276_p0491a04║三，俱成十二，是一疊也。即此十二，一各變十，則成一
X12n0276_p0491a05║百二十，是二疊也。即此一百二十，十各變百，則成一
X12n0276_p0491a06║千二百，是三疊也。而人在世界之中，身所居止，前後
X12n0276_p0491a07║左右，其數亦四。身所經歷，已歷今歷當歷，其數亦三。
X12n0276_p0491a08║三四四三，亦兩相涉，而成千二百也。世界虗幻，互互
X12n0276_p0491a09║發生，故云織妄世界。世界曰器世界，我身所有世界
X12n0276_p0491a10║曰眾生世界。咸以妄成，而自然有此千二百功德，六
X12n0276_p0491a11║根各具。然六根性中本同，而以對六塵，用分全闕。良
X12n0276_p0491a12║由時方選擇圓通，似有優劣耳。若夫豪傑之士，根根
X12n0276_p0491a13║功德，無不具足。
X12n0276_p0491a14║前方全明，後方全暗，左右旁觀三分之二。
X12n0276_p0491a15║三分之二，謂三分中止得二分也。蓋前二百後二百
X12n0276_p0491a16║共成四百，左二百右二百共成四百，四方之隅共成
X12n0276_p0491a17║四百，是三分也。後方不見少其二百，後二隅不見少
X12n0276_p0491a18║其二百，千二百中共少四百，故曰三分之二。
X12n0276_p0491a19║雖得六銷，猶未亡一，如太虗空（云云），說空為一。
X12n0276_p0491a20║溫陵謂須陀洹人不入色聲香味觸法，是名六銷。其
X12n0276_p0491a21║未亡一，謂是法執。孤山謂是未亡涅槃。資中謂是尚
X12n0276_p0491a22║迷六根而為一體。今謂只消用本色語。經云：元依一
X12n0276_p0491a23║精明，分成六和合。茲乃已銷六和合，却守一精明也。
X12n0276_p0491a24║然下言除器觀空，寧欲除空耶？盖不病其空，病執有
X12n0276_p0491b01║一空也。執有一精明，亦猶是也。併一俱亡，方證心體。
X12n0276_p0491b02║不由前塵所起知見，明不循根，寄根明發，由是
X12n0276_p0491b03║六根互相為用。
X12n0276_p0491b04║向也粘妄發光，是由前塵所起知見也，則其覺明。明
X12n0276_p0491b05║覺必循乎根，由是六根各成違礙。今也脫粘內伏，伏
X12n0276_p0491b06║歸元真，是不由前塵所起知見也，則其本明。耀性不
X12n0276_p0491b07║循彼根，特寄根以發其明性而已，由是六根互相為
X12n0276_p0491b08║用。是則向之於根，乃是實依；今之於根，不過權寄。實
X12n0276_p0491b09║依則賴根，而根為王，故非眼不見，非耳不聞，無眼無
X12n0276_p0491b10║耳，便成䏊瞽。權寄則無賴於根，而心為主，故眼能作
X12n0276_p0491b11║耳，耳能作眼，無眼無耳，視聽宛然。
X12n0276_p0491b12║
X12n0276_p0491b13║○第五卷
X12n0276_p0491b14║真性有為空，緣生故如幻，無為無起滅，不實如
X12n0276_p0491b15║空華。
X12n0276_p0491b16║凡重頌多體貼長行。長行云：根塵同源，縛脫無二。識
X12n0276_p0491b17║性虗妄，猶如空華。吳興即真即俗之解，欲影射下文
X12n0276_p0491b18║真妄，而稍涉牽強。掌珍論前二句破有為，後二句破
X12n0276_p0491b19║無為，意亦影下。然味經文上下語意，總是發明有為
X12n0276_p0491b20║本空，其妄真同妄之語。盖以真尚不立，何況於妄，極
X12n0276_p0491b21║言妄之必空耳。解此當以溫陵為正，而會解失錄，今
X12n0276_p0491b22║略記於此。溫陵曰：真性之中，有為之法皆空，則根塵
X12n0276_p0491b23║亦空，此頌根塵同源也。緣生之法皆幻，則縛脫亦幻，
X12n0276_p0491b24║此頌縛脫無二也。起滅無，則妄識亦無，此頌識性虗
X12n0276_p0491c01║妄，猶如空華也。今更為貫串其義，真性之中，有為悉
X12n0276_p0491c02║空。所以然者，以有為皆因緣所生，故如幻也。如幻故
X12n0276_p0491c03║無為，無為故無起滅，無起滅故如空華也。
X12n0276_p0491c04║言妄顯諸真（云云）。是故若交蘆。
X12n0276_p0491c05║此承上文言有為皆幻，將無為則真乎？然言妄秪為
X12n0276_p0491c06║顯真，言真姑以對妄，妄真同妄耳。而別真別妄，所謂
X12n0276_p0491c07║辨空華之濃淡，爭兔角之短長者也。故真與非真兩
X12n0276_p0491c08║非，則能見所見安在？能見根也，所見塵也，中間識也。
X12n0276_p0491c09║若相若見，俱無實性，豈不若交蘆之互為依倚，而其
X12n0276_p0491c10║中實空者哉？一說即交為空，非蘆中空，今兼用之。又
X12n0276_p0491c11║顯諸真。有人解曰：顯眾真，以真有多種故。不知諸者，
X12n0276_p0491c12║猶乎也，於也，其也。文理不通，自不必論，況止可眾妄
X12n0276_p0491c13║歸一真，安有一妄對眾真乎？其不通尤甚。
X12n0276_p0491c14║當於結心。
X12n0276_p0491c15║諸說多指中道為結心，盖以文中左右牽掣為斷常
X12n0276_p0491c16║二邊故也。然前後文都無此意，唯溫陵謂是狂心，其
X12n0276_p0491c17║說似勝。今更為闡之：左右者，解於結之末也，故勞而
X12n0276_p0491c18║無功。結心者，解於結之本也，故逸而有成。良由虗妄
X12n0276_p0491c19║狂心，迷而取境，因此成結，此結心也。若不於此結心
X12n0276_p0491c20║中解，其餘解法，左之右之，捨一取一，終莫能得。則所
X12n0276_p0491c21║謂斷常空有等種種諸法，又盡攝於其中矣。
X12n0276_p0491c22║結不同時，則結解時，云何同除？佛言：六根解除，
X12n0276_p0491c23║亦復如是（此屬上文）。此根初解，先得人空（此屬下文）。
X12n0276_p0491c24║結解次第，非眼結解已，次解耳結，次解鼻結之謂也。
X12n0276_p0492a01║良由六結不能一時齊解，必須一根先解，次五根者，
X12n0276_p0492a02║任運而解也。又有以人法為結解次第者，其意雖佳，
X12n0276_p0492a03║但與上文意不相恊。文中佛言六根解除，亦復如是，
X12n0276_p0492a04║此一句當屬上文，是允可阿難之辭，原在根上而分
X12n0276_p0492a05║次第。此根初解二句，當屬下文，應別是一意。盖上明
X12n0276_p0492a06║結解次第已竟，下明結解所得之功能也。或又難云：
X12n0276_p0492a07║結之解也，縱許次第，結之成也，寧有次第？而經稱巾
X12n0276_p0492a08║以一綰得一結名，二綰得二結名，則今日成眼，明日
X12n0276_p0492a09║成耳乎？成結不喻六根，何疑於解？不知喻非死法，有
X12n0276_p0492a10║尅實喻者，有彷彿喻者，六結不同時，彷彿喻六根不
X12n0276_p0492a11║同位也。結不能一時並解，彷彿喻根不能一時盡消
X12n0276_p0492a12║也。試玩經中，一則曰斯第六名終非第一，二則曰如
X12n0276_p0492a13║何令此六結亂名，三則曰六結不同，四則曰此結非
X12n0276_p0492a14║彼，彼結非此，根之異位，意可見矣。若據母腹受胎，則
X12n0276_p0492a15║六根生起亦有次第可言，而非今正意也。若據發通
X12n0276_p0492a16║者，或既得天眼，乃得天耳，或既得神足，乃得他心，則
X12n0276_p0492a17║六根神用亦有次第可言，而與此略同也。是故譬喻
X12n0276_p0492a18║不應膠泥死法，若泥死法，則經云六解一亡，而六結
X12n0276_p0492a19║解已，一巾儼然，安得亡一？況佛明言隨汝心中選擇
X12n0276_p0492a20║六根，曰隨曰擇，非泛舉也。正一根在先，次及其餘，而
X12n0276_p0492a21║以是知六結定配六根，何緣更立他說？其人空、法空
X12n0276_p0492a22║自是六根上之人、法也。根根有人、法二執，亦根根有
X12n0276_p0492a23║人、法二空也。前輩釋此，其旨皆然，但不點破上下文
X12n0276_p0492a24║段落，後人將佛言如是一句聯串讀下，致斯難耳。愚
X12n0276_p0492b01║故以此根初解二句為起下文，別是一意也。先得人
X12n0276_p0492b02║空等，雖有先後，而法爾如然，非其本意，故欲先此後
X12n0276_p0492b03║彼也。註引濁水沙土，其意自明，盖菩薩本意在斷無
X12n0276_p0492b04║明，自然麤垢先落，無先後中之先後也。
X12n0276_p0492b05║若復因此際會道成，所得密言還同本悟，則與
X12n0276_p0492b06║未聞無有差別。惟垂大悲，惠我祕嚴。
X12n0276_p0492b07║承上賜與華屋，請乞入門。佛已指陳二決定義。今於
X12n0276_p0492b08║決定義中，又復蒙佛開示慧覺圓通。雖已悟知一六
X12n0276_p0492b09║亡義，猶未的曉圓通本根。乃思多刼飄零，何意今得
X12n0276_p0492b10║值佛。如失乳兒，忽逢慈母。可謂奇際良會，實大幸矣。
X12n0276_p0492b11║若復因此際會之道，終成不虗。而使所得密言，但只
X12n0276_p0492b12║同於向所悟之一六亡義。則圓通本根，依然不知。與
X12n0276_p0492b13║未聞開示，有何差別。故願佛大悲，更惠祕嚴，以成就
X12n0276_p0492b14║最後開示也。上云悟知，下云本悟。上云蒙佛開示，下
X12n0276_p0492b15║云最後開示。前後照應明白。
X12n0276_p0492b16║最初發心悟十八界，誰為圓通？從何方便入三
X12n0276_p0492b17║摩地？
X12n0276_p0492b18║方便斷屬耳根。盖此經自阿難幾陷婬室，如來神呪
X12n0276_p0492b19║攝還中間，始則曰：得成菩提最初方便。次曰：最初方
X12n0276_p0492b20║便誰為圓通？次曰：汝今各說最初方便。次曰：從何方
X12n0276_p0492b21║便入三摩地？次曰：何方便門得易成就？次曰：方便有
X12n0276_p0492b22║多門。次曰：詢我諸方便。次曰：自餘諸方便。次曰：方便
X12n0276_p0492b23║易成就。如是重重所說方便，其文義皆與耳根圓通，
X12n0276_p0492b24║照應體貼，無可疑者。又華屋之喻，阿難言：要因門入。
X12n0276_p0492c01║門者，方便也。隨後便說二決定義：其一則審因心，謂
X12n0276_p0492c02║不生滅心也，即聞性也。其二則審業本，謂六根中誰
X12n0276_p0492c03║為圓通也，即耳根也。意甚明顯。
X12n0276_p0492c04║既不洗塵，亦不洗體。
X12n0276_p0492c05║塵字，一說不洗垢塵，一說不洗水塵。體字，一說勝義
X12n0276_p0492c06║根，一說浮塵根。浮塵可洗，勝義不可洗。一說初塵，次
X12n0276_p0492c07║根，次識，三皆空寂，為悟水因。今謂言塵是垢亦不妨，
X12n0276_p0492c08║言體是浮塵根亦不妨，不配根塵識亦不妨，只重在
X12n0276_p0492c09║悟水因耳。因者，由也，本也。此水洗塵乎，塵自無體，隨
X12n0276_p0492c10║洗隨失，何塵被洗？此水洗體乎，體屬四大，彼自洗地
X12n0276_p0492c11║及水火風，何體被洗？外塵內體，內外既無，安有中間
X12n0276_p0492c12║為水洗者？夫觸之為義，本為水之與我兩相交涉而
X12n0276_p0492c13║得觸名，今皆無之，觸果安在？無觸而觸，觸實無觸，非
X12n0276_p0492c14║因非緣，及與自然，本如來藏妙真如性，故曰妙觸宣
X12n0276_p0492c15║明也。雖然，此亦義解，將此當悟，尚未尚未。
X12n0276_p0492c16║樂見照明，金剛三昧。
X12n0276_p0492c17║樂見者，深切好樂而願見乎照明之相也，略似修淨
X12n0276_p0492c18║土之作日觀也。夫瞽人目雖不自照明，而今以心目
X12n0276_p0492c19║樂見，樂見之極，忽得照明，此之照明，體無時昏，物莫
X12n0276_p0492c20║能蔽，不失不壞，故云金剛也。
X12n0276_p0492c21║我念有知，知此深痛（云云）。寧有雙覺？
X12n0276_p0492c22║方足痛時，心作是念：木石無知，則刀割香塗，了無所
X12n0276_p0492c23║知矣。我今有知，知此深痛。蓋痛者吾足，而吾更有知
X12n0276_p0492c24║此深痛者在也。如是雖有覺知之心，以覺此深痛，而
X12n0276_p0493a01║求吾本原清淨覺心，不見有痛者，不見有覺痛者。雖
X12n0276_p0493a02║然，我又重思惟之，現今有痛者，有覺痛者。夫痛者，一
X12n0276_p0493a03║覺也；覺痛者，又一覺也。則我一身，寧有雙覺？真疑既
X12n0276_p0493a04║起，攝念反觀，理極情亡，忽然之間，身心空寂也。緊要
X12n0276_p0493a05║在寧有雙覺上，正禪宗參究工夫。身心忽空，則是悟
X12n0276_p0493a06║處。身空故無痛者，心空故無覺痛者。純覺遺身，身心
X12n0276_p0493a07║俱遺，不言心者，省文也。
X12n0276_p0493a08║說多婬人成猛火聚。
X12n0276_p0493a09║大三災，水從貪致，火因嗔生。今以多婬為猛火者，何
X12n0276_p0493a10║也？良以法無定相，請以喻明。彼多婬者，自其婬心漸
X12n0276_p0493a11║潰，潤生死根，則喻如水；自其婬心昌熾，枯清淨種，則
X12n0276_p0493a12║喻如火，無不可也。例嗔亦爾，自其嗔心猛烈，炎炎不
X12n0276_p0493a13║可滅，則喻如火；自其嗔心洶湧，滔滔不可禦，則喻如
X12n0276_p0493a14║水，亦無不可也。又不必將冷、煖、氣三事配水、火、風，以
X12n0276_p0493a15║重在火大故。蓋人身氣有冷、煖，以多婬心醞釀薰蒸，
X12n0276_p0493a16║諸冷、煖氣悉皆成煖。今以正念周徧審察，氣從何來？
X12n0276_p0493a17║因何成火？觀力所注，此諸氣者化為神光，神光內凝，
X12n0276_p0493a18║向之欲火，今成智火；向之火者，爇功德藏；今之火者，
X12n0276_p0493a19║燒煩惱薪，故曰火光三昧。
X12n0276_p0493a20║窺窓觀室，惟見清水（云云）。我後出定，身質如初。
X12n0276_p0493a21║月光正入水觀，童子以瓦礫投之，遂致心痛。難者曰：
X12n0276_p0493a22║幸是瓦礫，止令心痛，脫其時投以刀劒，寧不破肢體、
X12n0276_p0493a23║碎腸胃乎？是不知經言初成此觀，未得亡身，以身存
X12n0276_p0493a24║故，因有小苦，以觀成故，雖有小苦，終無大害，縱投刀
X12n0276_p0493b01║劒，亦止心痛，不能傷也。又身未亡者，身水猶二，有我
X12n0276_p0493b02║之身，同彼水也。身已亡者，身水為一，求於我身，不可
X12n0276_p0493b03║得也。既無身矣，復誰能苦之？經義分明，無俟多難。
X12n0276_p0493b04║心重世名，好遊族姓。
X12n0276_p0493b05║只消說求世名利，遊世族炷，不必配以名相等。蓋人
X12n0276_p0493b06║唯不悟唯識，故背心逐境。若了唯識，則攝境歸心，視
X12n0276_p0493b07║世間名聞利養，一切萬法，如夢如幻，尚何惑著者哉。
X12n0276_p0493b08║而名相等在其中矣，故不必配。
X12n0276_p0493b09║
X12n0276_p0493b10║○第六卷
X12n0276_p0493b11║入流亡所。
X12n0276_p0493b12║入流二字，諸說不同。一說流者法性流，一說流者生
X12n0276_p0493b13║死欲流，一說流者三心中等流，一說眾人隨流而出。
X12n0276_p0493b14║今此反流而入，反流而入，似合反聞自性。但前偈中
X12n0276_p0493b15║入流成正覺，彼意應是入法性流。以法性對聲塵，不
X12n0276_p0493b16║入聲塵而入法性，即反流意，故從第一說。
X12n0276_p0493b17║下合十方一切六道眾生，與諸眾生同一悲仰。
X12n0276_p0493b18║一說：菩薩觀眾生苦惱故悲，觀眾生即佛故仰。一說：
X12n0276_p0493b19║悲屬菩薩下憫，仰屬眾生上慕。二說俱未穩。只依古
X12n0276_p0493b20║解，悲仰皆屬眾生。悲者，悲己沉淪；仰者，仰他救度。眾
X12n0276_p0493b21║生悲，菩薩與同悲；眾生仰，菩薩與同仰。所謂以萬物
X12n0276_p0493b22║為一體。又云：痌瘝切身。又云：象憂亦憂，象喜亦喜。意
X12n0276_p0493b23║正相似。
X12n0276_p0493b24║如幻聞薰聞修。
X12n0276_p0493c01║萬法虗妄，唯是一心。聲塵本空，聞性常住。於常住心
X12n0276_p0493c02║中，一切聲塵及與萬法，悉皆如幻。以此如幻法門，始
X12n0276_p0493c03║於聞中薰習，終於聞中修證。無作而作，作實無作。隨
X12n0276_p0493c04║緣應用，本體如如。不動不搖，不失不壞。此三昧者，名
X12n0276_p0493c05║如幻聞薰聞修金剛三昧也。
X12n0276_p0493c06║若諸菩薩入三摩地（云云），是名妙淨三十二應
X12n0276_p0493c07║入國土身。
X12n0276_p0493c08║此三十二應，與法華大同小異。彼俱稱得度，平等無
X12n0276_p0493c09║二，此則種種差別。初菩薩、獨覺、緣覺、聲聞、梵天，則云
X12n0276_p0493c10║解脫。解脫者，即彼經得度也。次帝釋、諸天等，則云成
X12n0276_p0493c11║就。成就者，各滿其本所欲也。梵亦天類，而例居解脫
X12n0276_p0493c12║者，以離欲也。又天等以下，云出倫、脫倫者，厭本倫而
X12n0276_p0493c13║欲超之也。又眾生樂人、修人者，承上天龍八部中，有
X12n0276_p0493c14║樂生人道者也。上言欲出，未委出此樂生何所，故今
X12n0276_p0493c15║曰樂人也。所以樂人者，經云：諸天嘗自思：我何時當
X12n0276_p0493c16║得人身，生釋迦如來法中，受比丘戒？裴相國亦云：可
X12n0276_p0493c17║以整心慮趣菩提者，唯人道耳。人之為貴明矣，故樂
X12n0276_p0493c18║生也。或疑均之三十二應，何得兩經不同？不知菩薩
X12n0276_p0493c19║利生，有百千萬億種種方便，況此小不同乎？
X12n0276_p0493c20║一者、由我不自觀音，以觀觀者，令彼十方苦惱
X12n0276_p0493c21║眾生觀其音聲，即得解脫。
X12n0276_p0493c22║自，猶獨也。凡人聽音，只觀其音。今不獨觀音，而復觀
X12n0276_p0493c23║其能觀音者。如是旋倒聞機，反觀自性，則了無諸妄，
X12n0276_p0493c24║惟是一真。覓樂尚不可得，有何苦惱。所謂照見五陰
X12n0276_p0494a01║皆空，度一切苦厄者是也。以此神力，加被眾生。故眾
X12n0276_p0494a02║生聞菩薩聖號之音，而一心觀之，專注不捨，皆於苦
X12n0276_p0494a03║惱而得解脫。觀者，即持念之謂也。而有二義。但以事
X12n0276_p0494a04║觀，專持名號，解脫世間苦惱，而獲安隱。兼以理觀，反
X12n0276_p0494a05║聞自性，解脫三界苦惱，而得涅槃。此與法華不同。彼
X12n0276_p0494a06║屬菩薩觀，此屬眾生觀也。一說菩薩以反觀自性之
X12n0276_p0494a07║力，能令眾生脫苦。則觀其音聲一句，似無著落。
X12n0276_p0494a08║猶如割水，亦如吹光，性無搖動。
X12n0276_p0494a09║上言刀斷斷壞，次言割水吹光。夫割水不能壞刀，似
X12n0276_p0494a10║與上意不合，何也？蓋此各為一義，上明能斫之刀反
X12n0276_p0494a11║招自損，此明所斫之體曾無所損。云何無損？如割水
X12n0276_p0494a12║而水不痕，吹光而光不動是也。故與上文語若相悖，
X12n0276_p0494a13║而意實相成也。
X12n0276_p0494a14║我從耳門圓照三昧，緣心自在，因入流相，得三
X12n0276_p0494a15║摩提。
X12n0276_p0494a16║由從耳根圓照三昧，緣心自在，因此入法性流，得三
X12n0276_p0494a17║摩地也。圓照者，一照一切照，即圓通也。以從觀音故，
X12n0276_p0494a18║不曰圓聞，而曰圓照。緣心自在者，凡夫心為緣礙，而
X12n0276_p0494a19║不自在，今緣隨乎心，心任乎緣，無不如意，觸處自在，
X12n0276_p0494a20║所謂他人被十二時使，老僧使得十二時也。因此三
X12n0276_p0494a21║昧自在力故，入法性流，得三摩地。
X12n0276_p0494a22║覺海性澄圓（云云）。知覺乃眾生。
X12n0276_p0494a23║覺海者，以覺性澄湛圓融，喻之如海。元妙者，以圓澄
X12n0276_p0494a24║性絕諸對待，不可思議，故曰元妙。合而言之，是名圓
X12n0276_p0494b01║澄元妙大覺海也。此覺本自常明，無照無不照，是真
X12n0276_p0494b02║照也，所謂本來無有世界眾生者也。無端於真照體
X12n0276_p0494b03║上，忽生一念，妄起照用，局為所照，此照立而真照隱
X12n0276_p0494b04║矣。真照既隱，遂成妄想。妄想未起，空覺不分。今因妄
X12n0276_p0494b05║想，乃有虗空。即此空中，妄想之澄凝不動也，則成國
X12n0276_p0494b06║土；妄想之靈明有知也，則成眾生。圓澄元妙之覺海，
X12n0276_p0494b07║於是乎失其初矣。故必假方便門，入歸元路，而復其
X12n0276_p0494b08║初也。
X12n0276_p0494b09║明前不明後，四維虧一半。
X12n0276_p0494b10║以四正方言之，全不見後，是明前不明後也。依天如
X12n0276_p0494b11║正方各具二百功德，則三方止具六百矣。以四隅方
X12n0276_p0494b12║言之，見前二隅，不見後二隅，是四維虧一半也。依天
X12n0276_p0494b13║如隅方各具一百功德，則二隅止具二百矣，故成八
X12n0276_p0494b14║百。維者，方隅之總名，對方則維者隅也。
X12n0276_p0494b15║神通本宿因，何關法分別？
X12n0276_p0494b16║目連神通從旋湛生，今揀之，謂神通本於宿因，非關
X12n0276_p0494b17║依法分別修習而成，彼其旋意識而復妙湛，亦法分
X12n0276_p0494b18║別也。況始聞迦葉談說因緣深義，由之發心，既屬因
X12n0276_p0494b19║緣則不離物，不離物則有所著，而安得為圓通也？
X12n0276_p0494b20║諸行是無常，念性元生滅。因果今殊感，云何獲
X12n0276_p0494b21║圓通。
X12n0276_p0494b22║佛明言不知常住真心，是以流轉。又明言生滅為因，
X12n0276_p0494b23║無由得不生滅果。則念佛乃無常生滅法也。薄淨土
X12n0276_p0494b24║而不修者，不亦宜乎？此勢至念佛因緣，彌陀疏鈔中
X12n0276_p0494c01║已發大意，而專銷彼經，無暇及此。此義若不辨明，初
X12n0276_p0494c02║學必成疑阻，有不容終嘿者。昔吳興謂勢至都攝六
X12n0276_p0494c03║根，則所念之佛必通三身。然其子母相憶，多就應身，
X12n0276_p0494c04║故指同無常生滅也。意謂法身念佛者，自證真常不
X12n0276_p0494c05║生滅法，今是應身念耳。此意固善，而尚未盡。如來法
X12n0276_p0494c06║王於法自在，時當耳根，則一切法趍耳，而眼等諸根
X12n0276_p0494c07║皆在所揀；時當眼根，則一切法趍眼，而耳等諸根復
X12n0276_p0494c08║在所揀。四科七大，萬法皆然。神而明之，存乎其人而
X12n0276_p0494c09║已。彼耳根所以為常為不生滅者，以聲有聲無，聞性
X12n0276_p0494c10║不隨之而有無也。獨不曰念起念滅，念性不隨之而
X12n0276_p0494c11║起滅乎？惡得謂念佛為無常生滅法也？且據此方教
X12n0276_p0494c12║體，則云然耳。故世人徒知今經獨貴耳根，不知他經
X12n0276_p0494c13║云此五根者，意為之主，則耳根不圓通歟？世人徒知
X12n0276_p0494c14║此經獨尚觀音，不知他經云正法眼藏，惟付迦葉，則
X12n0276_p0494c15║觀音不得正法歟？持百千萬億觀音名號，不如一稱
X12n0276_p0494c16║地藏，則觀音不足稱念歟？喻如夫子云：吾與點也，未
X12n0276_p0494c17║聞顏閔之見棄也。又云：君哉舜也，未聞堯禹之不君
X12n0276_p0494c18║也。敬母而慢父，譽日而毀月，拘人曲士之僻見耳，尚
X12n0276_p0494c19║何足以語圓通哉？
X12n0276_p0494c20║毗奈耶中宣說修行三決定義，所謂攝心為戒，
X12n0276_p0494c21║因戒生定，因定發慧。
X12n0276_p0494c22║三、決定，指戒、定、慧。莫見下文殺、盜、婬、妄，各云決定明
X12n0276_p0494c23║誨，便謂是殺、盜、婬。況妄語亦曰決定明誨，則四決定
X12n0276_p0494c24║矣。又決定字，亦不必泥。前文云有二決定義，豈亦指
X12n0276_p0495a01║殺、盜、婬耶？然必曰毗奈耶中者何？蓋言律中所明三
X12n0276_p0495a02║決定義者，決定戒為最先，決定定依戒生，決定慧依
X12n0276_p0495a03║定生也。所謂二字，緊緊接下，良由以戒為本，故曰毗
X12n0276_p0495a04║奈耶中。
X12n0276_p0495a05║求佛菩提，如噬臍人，欲誰成就？
X12n0276_p0495a06║噬臍，一說用莊子如麝噬臍，喻悔之無及也。一說經
X12n0276_p0495a07║云如噬臍人，不曰獸而曰人，則指人不能自噬其臍，
X12n0276_p0495a08║喻趂之莫及也。而上云求佛菩提，下云欲誰成就，則
X12n0276_p0495a09║第二說較切。
X12n0276_p0495a10║
X12n0276_p0495a11║○第七卷
X12n0276_p0495a12║要先持此四種律儀，皎如氷霜，自不能生一切
X12n0276_p0495a13║枝葉，心三口四，生必無因。
X12n0276_p0495a14║身口意三，意乃其主，今心與口同名枝葉者，何也？蓋
X12n0276_p0495a15║為門不同故也。語生起而原其內外，則意為根本，內
X12n0276_p0495a16║起意業，外發身口故。語罪垢而斷其重輕，則四重為
X12n0276_p0495a17║根本，重乃最急，輕可稍緩故。一是生起次第門，一是
X12n0276_p0495a18║罪垢較量門也。又四種律儀已有妄語，何以又曰口
X12n0276_p0495a19║四？上四種中是大妄語故，下口四中是小妄語故。
X12n0276_p0495a20║建立道場云何結界？合佛世尊清淨軌則。
X12n0276_p0495a21║當以清淨軌則四字為主，而分四段。第一壇場清淨
X12n0276_p0495a22║軌則，從大力白牛，至純燒沉水，無令見火止。第二享
X12n0276_p0495a23║獻清淨軌則，從取白牛乳，至燒令烟盡，享佛菩薩止。
X12n0276_p0495a24║第三像設清淨軌則，從四外懸幡，至使其形影重重
X12n0276_p0495b01║涉入止。第四禮誦清淨軌則，從七日頂禮，至汝問道
X12n0276_p0495b02║場建立如是止。皆取其潔淨精微，整齊嚴肅而已。所
X12n0276_p0495b03║有表法，且依自古諸師。其中或一二牽強者，亦不必
X12n0276_p0495b04║盡依也。有人更以己意，別立表法，牽扯附會，硬配天
X12n0276_p0495b05║台十乘觀法，理極不通。況無旨趣，著甚來由，費此心
X12n0276_p0495b06║力。只如第五知通塞中，以蓮華表塞，以香爐表通。夫
X12n0276_p0495b07║蓮華出污泥而不染，自古取其清淨解脫，自在虗通，
X12n0276_p0495b08║乃以為塞，理云何通。其一如是，餘可知矣。何況此之
X12n0276_p0495b09║壇儀次第，又恰恰與彼之十乘同一次第乎。智者時
X12n0276_p0495b10║楞嚴未至，十乘之說，非為楞嚴設也，何扭揑如是。
X12n0276_p0495b11║取白牛乳。
X12n0276_p0495b12║前文乳酪皆禁，今取乳供養者何也？此有二意：一者
X12n0276_p0495b13║心異；二者物異。心異者，前是奉己今乃奉佛，如絹帛
X12n0276_p0495b14║等比丘禁服，然亦奉佛故。物異者，前是常牛今乃白
X12n0276_p0495b15║牛，白牛之乳最潔淨故。又此牛雖出雪山，雪山亦不
X12n0276_p0495b16║恒有，蓋瑞物也，故其糞可用塗地。
X12n0276_p0495b17║一百八徧。
X12n0276_p0495b18║經云：一時常行一百八徧，是行道旋繞數，非誦呪數
X12n0276_p0495b19║也。有謂跢姪他唵下九句方是呪，故一時可誦此數。
X12n0276_p0495b20║然經說常行，不說常誦，又不曾明言呪止此九句故。
X12n0276_p0495b21║十方如來因此呪心（云云），悉得清淨。
X12n0276_p0495b22║悉怛多般怛囉，華言白傘，蓋是全呪之名題。謂之呪
X12n0276_p0495b23║心者，以此是無為心，佛所說心呪，故經中或曰心呪，
X12n0276_p0495b24║或曰呪心，其義一也。又此呪密藏中之精要，如人身
X12n0276_p0495c01║百體之統乎心也。有說此六字在一呪之正中，而謂
X12n0276_p0495c02║之呪心，然以前後文約之，又非正中，謬可知矣。因此
X12n0276_p0495c03║執此乘此以下十段，所重在呪，言呪有廣大神異功
X12n0276_p0495c04║德，故十方如來無不因此執此乘此，乃至傳此以成
X12n0276_p0495c05║種種妙用。佛且然，況凡夫乎？今略為十喻：因此呪心
X12n0276_p0495c06║者，此呪諸佛之母，是出生如來之真種子也，故佛必
X12n0276_p0495c07║因之以得菩提。執此呪心者，此呪具大威神，是斷邪
X12n0276_p0495c08║惑之金剛王寶劒也，故佛必執之以制魔外。乘此呪
X12n0276_p0495c09║心者，此呪運載眾生脫離生死，是出火宅之大白牛
X12n0276_p0495c10║車也，故佛必乘之以應塵國。含此呪心者，此呪包羅
X12n0276_p0495c11║萬德，是具足法財之真寶藏也，故佛必含之以轉法
X12n0276_p0495c12║輪。持此呪心者，此呪總持一切善惡諸法，是無上覺
X12n0276_p0495c13║皇之正印也，故佛必持之以受記記人。依此呪心者，
X12n0276_p0495c14║此呪為安隱功德之所住處，是離怖畏之尊勝幢也，
X12n0276_p0495c15║故佛必依之以救苦濟厄。隨此呪心者，此呪隨順覺
X12n0276_p0495c16║性，是從心滿願之如意珠王也，故佛必隨之以徧供
X12n0276_p0495c17║恒沙聖賢。行此呪心者，此呪通達無礙，是千聖萬賢
X12n0276_p0495c18║所共適之通衢也，故佛必行之以攝親因而開祕藏。
X12n0276_p0495c19║誦此呪心者，此呪究竟圓滿，是法王詔告萬國之嚴
X12n0276_p0495c20║敕也，故佛必誦之以成正覺而入涅槃。傳此呪心者，
X12n0276_p0495c21║此呪永存不滅，是普照世出世間無盡之大明燈也，
X12n0276_p0495c22║故佛必傳之以垂化萬世。以上十種，如華嚴十十法
X12n0276_p0495c23║門。十者，數之成，故舉十以表無盡也。有人將此十呪
X12n0276_p0495c24║心輳合法數，如因此則云是正、緣、了三佛性，執此則
X12n0276_p0496a01║云是實相、觀照、方便三般若，乘此則云是理、隨、得三
X12n0276_p0496a02║乘。以下共配十箇三法，恐初學信受，遞相傳流，不得
X12n0276_p0496a03║不辨。何者？佛本教人持呪，今都派作別法，本所持呪，
X12n0276_p0496a04║反成無用，以客為主，其過一也。呪是密教，今成顯教，
X12n0276_p0496a05║教體違反，其過二也。試以呪文從頭點檢，何處是正
X12n0276_p0496a06║因？何處是緣因？何處是了因？如不能派，則成虧論。其
X12n0276_p0496a07║過三也。經言書寫此呪，貯於香囊，或於宅中，或帶身
X12n0276_p0496a08║上，明是祕章，如王密語，不得宣泄。若果三佛性等，何
X12n0276_p0496a09║不直說，使人解義？其過四也。因此乘此，屬三因三乘，
X12n0276_p0496a10║猶有兩字相同，其他執此之為三般若，持此之為三
X12n0276_p0496a11║菩提等，殊無意況。其過五也。依此呪心，謂是苦、惑、業
X12n0276_p0496a12║三道，然此三是惡法，却牽扯三善法以除滅之，逈異
X12n0276_p0496a13║餘九，於理不通。其過六也。若云有文字呪，有實相呪，
X12n0276_p0496a14║此指實相。既指實相，只宜以楞嚴、大定當之，不宜妄
X12n0276_p0496a15║立為十。蓋呪本是一，持誦之功有十，而呪未嘗十也。
X12n0276_p0496a16║其過七也。既云十箇三法，則其梵語應一一別，豈得
X12n0276_p0496a17║一種梵語而成十類華言？其過八也。若言經有七常
X12n0276_p0496a18║住果，夫經文止云七果，何得扭而為十？每果渾成一
X12n0276_p0496a19║語，何必劈而為三？經自經，呪自呪，何乃割經附呪？其
X12n0276_p0496a20║過九也。此之十法，分屬出何經論？何佛所說？及何菩
X12n0276_p0496a21║薩之所闡析？若其無據，安得杜撰？匹夫矯詔，罪在不
X12n0276_p0496a22║原，如何法王容可僭擬？其過十也。慎之哉！
X12n0276_p0496a23║二十八大惡，星而為上首。
X12n0276_p0496a24║大集經：佛明二十八宿，攝護國土，養育眾生。如何舊
X12n0276_p0496b01║解以今所說二十八大惡星當之？假如第二亢宿云：
X12n0276_p0496b02║主出家求聖道者，則是吉祥福德之大善星矣。又八
X12n0276_p0496b03║大惡星中，如羅孛誠為凶曜，彼五行未必皆凶。故知
X12n0276_p0496b04║今二十八等，或別有所指，佛未明言，不敢強為之說。
X12n0276_p0496b05║云何名為乾慧之地？
X12n0276_p0496b06║上文讚嘆神呪功德如是廣大，阿難聞已，不云我當
X12n0276_p0496b07║一心持呪，乃問乾慧四十四心而至等覺者，何也？蓋
X12n0276_p0496b08║經言：或有宿習不能滅除，應持此呪。則知呪為修道
X12n0276_p0496b09║之助，乾慧而至等覺，是正修成佛之大綱大要也。
X12n0276_p0496b10║云何名為眾生顛倒？
X12n0276_p0496b11║或見此文結處云：由此建立世界眾生。謂此統論二
X12n0276_p0496b12║種顛倒。其云何名為眾生顛倒之文，當在後段，今不
X12n0276_p0496b13║須爾。蓋世界眾生，兩不相離，眾生必依世界而居，世
X12n0276_p0496b14║界後因眾生而起。言眾生，不妨先說世界，喻如言草
X12n0276_p0496b15║木，亦不妨先說大地也。況下文世界顛倒，亦帶說十
X12n0276_p0496b16║二類生，兩相交互，其義明甚。又見下文世界中有十
X12n0276_p0496b17║二類生，復疑此世界是眾生分中世界，亦非也。由性
X12n0276_p0496b18║明心者，言眾生何所由？由性明心也。性明心者，一法
X12n0276_p0496b19║界真心也。此性明心，本非凝然之物，其體圓融，而能
X12n0276_p0496b20║隨緣，是以因明故發性，性妄故見生，而從無成有矣。
X12n0276_p0496b21║此能有所有，實非因所因，言能有無能因，所有無所
X12n0276_p0496b22║因也。既無因所因，自無住所住，即此無住，建立世界
X12n0276_p0496b23║眾生。此處未有世界眾生，由此為建立之根本也。故
X12n0276_p0496b24║曰：從無住本，立一切法。
X12n0276_p0496c01║將欲復真，欲真已非真，真如性非真，求復宛成
X12n0276_p0496c02║非相、非生、非住、非心、非法（云云），故有眾生顛倒。
X12n0276_p0496c03║承上文性明圓故而言。迷自本性圓明，乃生虗妄。雖
X12n0276_p0496c04║云生妄，妄實無體。妄既無體，妄即是真，更將誰復？汝
X12n0276_p0496c05║欲復真，欲已成妄，故曰非真。真如既知非真，猶自求
X12n0276_p0496c06║復。如知是幻，猶自求幻。終竟無有，故曰非相。何名非
X12n0276_p0496c07║相？凡所有相，不過生住異滅，身受心法而已。非生非
X12n0276_p0496c08║住，異滅可知。非心非法，身受可知。於本無中，虗妄成
X12n0276_p0496c09║有，展轉發生。此之生力，起惑造業，造業感果，生滅相
X12n0276_p0496c10║因，無有窮已。是則名為眾生顛倒。有配三細者，不如
X12n0276_p0496c11║只取大意，如前所說，不須逐句逐字相配。又有以非
X12n0276_p0496c12║真求，復配七識八識者，尤為不通。
X12n0276_p0496c13║是故世界因動有聲，因聲有色（云云），為一旋復。
X12n0276_p0496c14║因動而聲、而色、而香、而觸、而味、而法，次第歷然，而諸
X12n0276_p0496c15║解不出其由。有謂六中隨舉其一，餘五從之，則經中
X12n0276_p0496c16║次第似為浪說，何不曰色聲香味觸法乎？惟長水引
X12n0276_p0496c17║前文覺明空昧等釋之，頗於次第相恊，惜前文止有
X12n0276_p0496c18║從聲至觸，而味與法無文可引耳，然差勝諸說也。窮
X12n0276_p0496c19║十二變為一旋復者，上言因味知法，換一知字便接
X12n0276_p0496c20║意根，次接六亂妄想，則六境六情共成十二，十二週
X12n0276_p0496c21║已，更動有聲而至味法，名一旋復，則循環無已也。
X12n0276_p0496c22║枯槁亂想。
X12n0276_p0496c23║枯稿則無想。曰：枯槁亂想者，何也？又次云：精神化為
X12n0276_p0496c24║土木金石。既化土石，為有輪迴？為無輪迴？若有輪迴，
X12n0276_p0497a01║世間土石皆當受身六趣。若無輪迴，何云無想羯南
X12n0276_p0497a02║流轉國土？蓋枯槁云者，特其妄想暫遏不行，如草乍
X12n0276_p0497a03║枯，根本未絕，時至復生。則知彼之妄想潛伏於中，未
X12n0276_p0497a04║嘗無也。精神之為土石，亦是以頑定力而成頑物。頑
X12n0276_p0497a05║定力過，緣觸情生，依舊流轉。
X12n0276_p0497a06║
X12n0276_p0497a07║○第八卷
X12n0276_p0497a08║是人即獲無生法忍。
X12n0276_p0497a09║此方漸次，便曰無生。如何乾慧之前，已齊八地之位？
X12n0276_p0497a10║蓋所稱圓頓行人者，正謂此也。前云顛倒妙圓，真淨
X12n0276_p0497a11║明心，具足亂想。次云於是本因元所亂想，立三漸次。
X12n0276_p0497a12║則知最初便於本原心體，以為因地。從真如而出亂
X12n0276_p0497a13║想，從即真如之亂想而入真如。念念已在真如，雖無
X12n0276_p0497a14║生法忍，今未即獲，而勢在必獲，無足疑者。故違現業
X12n0276_p0497a15║文中，不但曰禁制使不流逸，而曰旋元自歸。旋元自
X12n0276_p0497a16║歸者，一旋轉力，何藉劬勞？旋何所歸？還歸自己。圓頓
X12n0276_p0497a17║法門，四字之中，攝盡無餘矣。孤山之言曰：漸次者，事
X12n0276_p0497a18║漸理圓，不同偏漸。於六即中，乃名字中修。能成觀行，
X12n0276_p0497a19║乃發真似也。從名至真，一以貫之。妙哉言乎！
X12n0276_p0497a20║名信心住。
X12n0276_p0497a21║十信位多結住字，孤山謂是初住分開，則信即是住，
X12n0276_p0497a22║吳興非之，是矣。然不必泥此住字，蓋此經四字成文，
X12n0276_p0497a23║故信心、念心、慧心、定心皆有住字，中間精進心、不退
X12n0276_p0497a24║心、獲法心、迴向心皆無住字，至第九戒心、第十願心
X12n0276_p0497b01║復有住字，隨句長短加減住字，其理明甚。不然，既初
X12n0276_p0497b02║住分開，句句應有住字，何或有而或無也？蓋此住即
X12n0276_p0497b03║是位分之意，非信住行向地之住也。又瑜伽師地論
X12n0276_p0497b04║以地前諸位共為一位，十地等覺為十一住，如來為
X12n0276_p0497b05║一住，共十三住，均結住名，足可為證。
X12n0276_p0497b06║是覺始獲，金剛心中，初乾慧地。
X12n0276_p0497b07║不必苦，苦與前之乾慧，究同究異，蓋同而異，異而同
X12n0276_p0497b08║者也。但順經文看去，其義自顯，今逐字釋之。是覺者，
X12n0276_p0497b09║等覺也。始獲者，言前之乾慧，但發其端倪，而未獲其
X12n0276_p0497b10║全體，今始獲也。金剛心者，言是大乘心中之慧也。乾
X12n0276_p0497b11║慧者，言未與如來妙莊嚴海接也。乾慧而必曰初者，
X12n0276_p0497b12║正明最初之慧，歷信住行向地，至此而始獲其全體
X12n0276_p0497b13║也。因該果海，果徹因源，則異而同。而因非是果，果非
X12n0276_p0497b14║是因，則同而異也。
X12n0276_p0497b15║如是重重，單複十二。
X12n0276_p0497b16║諸說不一。溫陵以乾信至等金為十二天，如謂其既
X12n0276_p0497b17║以金為能歷，又以金為所歷，於義不順。吳興以信住
X12n0276_p0497b18║行及地為單十，迴向為複十，加乾慧等覺為十二天，
X12n0276_p0497b19║如取之，然其凑合未甚安妥，而單複義亦不快。唯長
X12n0276_p0497b20║水以乾慧暖頂忍世等妙各各獨一為單，信住行向
X12n0276_p0497b21║地各各有十為複，合之十二，而乾慧之單，次以信住
X12n0276_p0497b22║行向之複，此複後又次以四加行之單，此單後又次
X12n0276_p0497b23║以十地之複，此複後又次以等覺之單，乃至妙覺，故
X12n0276_p0497b24║曰重重，其說甚妙。
X12n0276_p0497c01║五十五位真菩提路。
X12n0276_p0497c02║此五十五亦有多說，惟吳興謂除前乾慧不敘，但由
X12n0276_p0497c03║信位至等覺為五十五。又自辨云：經言真菩提路，則
X12n0276_p0497c04║顯乾慧非真，妙覺非路。此說最當。
X12n0276_p0497c05║是經名大佛頂悉怛多般怛囉無上寶印十方
X12n0276_p0497c06║如來清淨海眼（云云），亦名灌頂章句諸菩薩萬
X12n0276_p0497c07║行首楞嚴。
X12n0276_p0497c08║此五名者，隨取其一，皆可名經。譯人撮略捃摭，會其
X12n0276_p0497c09║大意，而立今名，庶幾該括五義矣。有人謂此一部經，
X12n0276_p0497c10║從一至十，挨次配合，經題某卷至某處為大佛頂，某
X12n0276_p0497c11║卷至某處為如來密因，乃至某處為修證了義，某處
X12n0276_p0497c12║為菩薩萬行，是不知五名皆可名經也。使譯人昔取
X12n0276_p0497c13║第一為題，則將曰：某卷至某處為悉怛多乎？某處為
X12n0276_p0497c14║無上寶印？某處為如來清淨海眼乎？或取第二、三等，
X12n0276_p0497c15║亦復如是。而向來挨次配合，皆失之矣，豈理也哉？
X12n0276_p0497c16║斷除三界，修心六品，微細煩惱。
X12n0276_p0497c17║合論謂阿難及諸大眾得第二果，故言斷除修心六
X12n0276_p0497c18║品煩惱。其言雖合教相，但楞嚴一經至此五十五位
X12n0276_p0497c19║而入妙覺，上文已結經名，自後皆名助行，則亦至矣
X12n0276_p0497c20║盡矣，而所證方止於此，何名此經大乘了義教耶？惟
X12n0276_p0497c21║溫陵謂是增上頓斷，不同小乘，其九品之中所餘三
X12n0276_p0497c22║品佛地方斷，似得其旨。蓋三界九地，地地各有九品
X12n0276_p0497c23║煩惱，今經文不曰欲界六品而曰三界，不但曰煩惱
X12n0276_p0497c24║而曰微細煩惱，蓋盡三界而言之，乃最後一地之六
X12n0276_p0498a01║品矣。若曰世尊滅後阿難為迦葉呵責方得無漏，今
X12n0276_p0498a02║此應在二果，是則是矣，亦有二義可辨：一者阿難下
X12n0276_p0498a03║有大眾二字，不宜以一人之故例抑群聖；二者阿難
X12n0276_p0498a04║大權示現，前後出沒無定，亦不可一途而取也。
X12n0276_p0498a05║想明斯聰，情幽斯鈍。
X12n0276_p0498a06║情想均，則為人類矣。而人有聰鈍之不同者，蓋想屬
X12n0276_p0498a07║明，情屬幽，明主聰，幽主鈍。想雖等於情，而想之明有
X12n0276_p0498a08║力，則明勝而為聰；情雖等於想，而情之幽有力，則幽
X12n0276_p0498a09║勝而為鈍。又聰鈍且舉其一，推而廣之，想正斯善，情
X12n0276_p0498a10║偏斯惡，想平斯慈，情陂斯刻，想高斯剛，情卑斯柔，例
X12n0276_p0498a11║皆然也。有說想與情各得五分，是為均等。其五分以
X12n0276_p0498a12║上為聰，其五分以下為鈍，則不均等矣。
X12n0276_p0498a13║從地涌出。
X12n0276_p0498a14║六報俱云入於地獄，獨此從地涌出而入地獄，則似
X12n0276_p0498a15║先在地獄，又涌出而復入矣。蓋六根惟鼻具出入息，
X12n0276_p0498a16║吸則下入，呼則上出，故其神識覺得從地涌而上，又
X12n0276_p0498a17║從上墜而下，方入地獄也。從地之地，非地獄也。
X12n0276_p0498a18║惡業同造，入阿鼻獄，受無量苦，經無量劫（云云）。
X12n0276_p0498a19║見見一根，單犯一業，是人則入一百八地獄。
X12n0276_p0498a20║此分五等：其一同造者，六根十習具足，兼造而造，又
X12n0276_p0498a21║同時也。其二各造者，雖具足而先後不同時也。其三
X12n0276_p0498a22║身口意三業，造殺盜婬三惡也。其四三業中二，犯三
X12n0276_p0498a23║惡中二也。其五三業中一，犯三惡中一也。故地獄從
X12n0276_p0498a24║重而漸輕也。曰造曰作，二事何別？造者始於六根，發
X12n0276_p0498b01║起惡業也。作者次於六境，成就惡業也。見見一根，稍
X12n0276_p0498b02║難銷會。且依吳興，謂能見之眼，及眼所見，專在一根
X12n0276_p0498b03║也。一說上見字作現，現見一根也，其意亦通。但現字
X12n0276_p0498b04║見字俱無，謂
X12n0276_p0498b05║參合柔類。
X12n0276_p0498b06║或疑以恨為因，從地獄畢，而蠱鬼，而毒類，而至人中
X12n0276_p0498b07║為狼類，則因果相似矣。何傲因者，從地獄出，展轉至
X12n0276_p0498b08║人，乃為柔類？傲與柔反，今為柔類者何？蓋報有多種，
X12n0276_p0498b09║有宿習報，有反對報。則兇狠者化為虎狼，貪婪者化
X12n0276_p0498b10║為羊犬，是名宿習報。奢侈太過者化為貧窮，狡猾罔
X12n0276_p0498b11║人者化為愚蠢，是名反對報。今屬反對，蓋傲者昔藐
X12n0276_p0498b12║視乎人，柔者今為人所藐也。柔非溫和善順之謂，乃
X12n0276_p0498b13║怯弱委靡，人人得而易之者也。
X12n0276_p0498b14║堅固服餌（云云）。堅固草木。
X12n0276_p0498b15║服餌草木二事，似同而異。服餌曰食道，胡麻蓮芡之
X12n0276_p0498b16║類也，食所常用。故草木曰藥道，黃精松栢之類也，藥
X12n0276_p0498b17║所常用。故食道止可延年，藥道乃能輕舉。溫陵不應
X12n0276_p0498b18║以藥餌代服餌，藥是第二種中事。
X12n0276_p0498b19║堅固交遘，而不休息。
X12n0276_p0498b20║十種仙，始於服餌，終於變化，蓋後後深於前前者也。
X12n0276_p0498b21║其第九交遘，不可如古解，以內坎離，外男女為說。此
X12n0276_p0498b22║交遘純是內事，彼書所謂取坎填離，抽鉛添汞，乃至
X12n0276_p0498b23║龍虎烏兔，嬰姹黃婆等，皆喻也。尚不許以心腎為離
X12n0276_p0498b24║坎，何況男女房術，乃下品之下。清菴所謂貪婬男女
X12n0276_p0498c01║嗜利者為之，是大亂之道也。安得已當第九超前思
X12n0276_p0498c02║念，隣後變化，而反作鄙陋猥褻之邪功耶。經云：此等
X12n0276_p0498c03║亦於人中鍊心，但不修正覺三昧，故不離妄想，不出
X12n0276_p0498c04║輪迴耳。使其得遇如來正法，一點化之，當必有了悟
X12n0276_p0498c05║者，如呂巖真人之於黃龍是也。
X12n0276_p0498c06║壽千萬歲。
X12n0276_p0498c07║南嶽大師發願文，其中一則曰：作長壽仙見彌勒。二
X12n0276_p0498c08║則曰：得長命力求佛道。三則曰：為求大乘入深山，願
X12n0276_p0498c09║速成就大仙人。南嶽應化聖賢何所求？乃楞嚴所不
X12n0276_p0498c10║取。良由彼之本願，為見彌勒，為求佛道，為學大乘，非
X12n0276_p0498c11║為長年。故又言：不貪身命，發此願也。豈世人寶惜幻
X12n0276_p0498c12║軀，希冀長生之比哉？然其中又有外丹內丹之說，愚
X12n0276_p0498c13║人見之，或起邪見，初學但宜篤信。今經佛語，南嶽所
X12n0276_p0498c14║云，姑置之可也。
X12n0276_p0498c15║於邪婬中，心不流逸。
X12n0276_p0498c16║非謂不斷邪婬，但弗流逸而已。蓋謂於邪婬法中，能
X12n0276_p0498c17║制其心不邪婬也。不得錯會經文，助發邪見。
X12n0276_p0498c18║上升精微（云云）。三災不及。
X12n0276_p0498c19║兜率欲界四天，曰上升精微，曰不接下界，曰三災不
X12n0276_p0498c20║及，說者謂俱指內院，似矣。然本天無竟不言及之理，
X12n0276_p0498c21║今細味之，當是意在言外，言正當本天分位者，不待
X12n0276_p0498c22║論矣。其有超越倫類，上升精微，乃至三災不及者，雖
X12n0276_p0498c23║云內院，總之皆號兜率陀天也。
X12n0276_p0498c24║
X12n0276_p0499a01║○第九卷
X12n0276_p0499a02║加以明悟。
X12n0276_p0499a03║經言清淨禁戒，加以明悟，雖云明悟，非明心悟道之
X12n0276_p0499a04║謂也，特悟欲之不足貪好而已。下文若於捨心發明
X12n0276_p0499a05║智慧，成阿羅漢，入菩薩乘，此之發明，方是正悟。
X12n0276_p0499a06║無量淨天（云云），名徧淨天。
X12n0276_p0499a07║無量則徧，今分前後淺深者，何也？蓋前言身心輕安，
X12n0276_p0499a08║則外之形骸，內之思想，二處皆淨，故云無量乃徧。身
X12n0276_p0499a09║心之無量，身心之外未淨也。後言世界身心，身心正
X12n0276_p0499a10║報，世界依報，依正咸淨，方名徧淨。
X12n0276_p0499a11║其中惟留阿賴耶識，全於末那半分微細。
X12n0276_p0499a12║合論及長水疏謂半分微細屬六識，而上二句接下
X12n0276_p0499a13║稍難。溫陵諸師皆以半分微細屬末那，而溫陵判此
X12n0276_p0499a14║處無復六識，則下文識心都滅，須通八識。不然，既六
X12n0276_p0499a15║識已無，當滅何識？予向據溫陵謂都滅識心，未亡識
X12n0276_p0499a16║性，故通八識無礙。今思終是未妥，乃取前論疏意，更
X12n0276_p0499a17║為貫穿其說，言此中六識麤分已滅，唯留根本賴耶
X12n0276_p0499a18║全體，末那與六識不緣色空，但內緣之微細半分而
X12n0276_p0499a19║已，至下識心都滅，方滅此半分也。雖然，半分微細上
X12n0276_p0499a20║須得與彼六識四字方好，或者有脫文乎？一說六識
X12n0276_p0499a21║流注亦未盡滅，且據大分而云滅，實似滅而非滅也。
X12n0276_p0499a22║彼之天王即是菩薩遊三摩地。
X12n0276_p0499a23║非彼天王決定盡是菩薩也。華嚴經云：初地菩薩多
X12n0276_p0499a24║作閻浮提王，二地輪王乃至六欲天王及大梵天王
X12n0276_p0499b01║等。多之一字，言多分如是，則亦有時乎不然矣。
X12n0276_p0499b02║一人發真歸元。
X12n0276_p0499b03║真對妄言，元對末言。真雖本具，隱而不發，逐妄流逸，
X12n0276_p0499b04║迷不還元。今則發起真心，復歸元本也。真元之地，纖
X12n0276_p0499b05║塵不立，如何虗空不成消殞？
X12n0276_p0499b06║此十方空，皆悉消殞。
X12n0276_p0499b07║前言終不聞爛壞虗空矣，今云虗空消殞，前後語似
X12n0276_p0499b08║矛盾。何也？此有二義：一是虗實相對門。世間實法，有
X12n0276_p0499b09║生必有滅。虗空無形，不生則不滅。故虗空未聞爛壞
X12n0276_p0499b10║也。二是真妄相對門。以萬物對虗空，則萬物皆妄。以
X12n0276_p0499b11║虗空對真如，則虗空亦妄。迷妄有虗空，復真無虗空
X12n0276_p0499b12║矣。故虗空亦可消殞也。是知虗空本無存泯，存泯由
X12n0276_p0499b13║乎自心。迷心成境者，虗空歷然。即境惟心者，虗空安
X12n0276_p0499b14║在？故一人之虗空消殞，多人之虗空不消殞，兩無礙
X12n0276_p0499b15║也。長安雖閙，我國晏然。則一人之國土晏然，多人之
X12n0276_p0499b16║長安自閙，亦兩無礙也。
X12n0276_p0499b17║見其宮殿無故崩裂，大地振折，水陸飛騰，無不
X12n0276_p0499b18║驚慴。凡夫昏暗，不覺遷訛。
X12n0276_p0499b19║行人入禪之際，諸魔自然見其宮殿崩裂，大地振折，
X12n0276_p0499b20║本陸飛騰，群物驚慴，而凡夫昏暗，不覺遷訛。然此境
X12n0276_p0499b21║界，惟魔見而人不覺者，固以其昏暗矣。人雖昏暗，比
X12n0276_p0499b22║物為靈，物既各驚，人反不覺，豈以人而不如物乎？今
X12n0276_p0499b23║謂不覺者，非全不覺如木石也，特不覺是行人三昧
X12n0276_p0499b24║神力之遷訛耳。彼世間山崩地震等，人亦與物同怖
X12n0276_p0499c01║懼故。又遷者動轉，訛者怪異，以三昧時乃凡聖變易
X12n0276_p0499c02║之秋，正邪交戰之候，故轉動不寧，怪異不測也。
X12n0276_p0499c03║如摩登伽殊為眇劣，彼惟呪汝破佛律儀，八萬
X12n0276_p0499c04║行中秪毀一戒，心清淨故尚未淪溺，此乃隳汝
X12n0276_p0499c05║寶覺全身。
X12n0276_p0499c06║律儀者，戒也，八萬行中之一行也。此逐句與下文相
X12n0276_p0499c07║對。摩登眇劣，對諸魔熾盛。只毀貪欲一戒，對墮汝寶
X12n0276_p0499c08║覺。全身未盡有漏之小果，對發真歸元之大心。小果
X12n0276_p0499c09║而失其本有，如民庶之家凋敗，猶未足言。大心而喪
X12n0276_p0499c10║其成功，如閥閱之門籍沒，良可嘆也。
X12n0276_p0499c11║當在此中，精研妙明。
X12n0276_p0499c12║色陰中曰精研妙明，曰內外精研，曰究竟澄徹，曰研
X12n0276_p0499c13║究深遠，曰研究精極。如是數語，直揭參禪緊要真實
X12n0276_p0499c14║工夫，不厭重疊，學人所當凝神殫思，猛著精彩處也。
X12n0276_p0499c15║色陰若盡，雖四陰宛然，於佛菩提全未全未，而實破
X12n0276_p0499c16║竹之勢已張，倒峽之機莫禦，斬關奪門，進入有路，秪
X12n0276_p0499c17║恐得少為足，自畫不前耳。然破此色陰，大不容易，非
X12n0276_p0499c18║是說了便休，行人須努力死戰一番始得。
X12n0276_p0499c19║其時魂魄意志精神，除執受身，餘皆涉入，互為
X12n0276_p0499c20║賓主。
X12n0276_p0499c21║醫經以魂屬肝，魄屬肺，意屬脾，精屬腎，神屬心。今曰
X12n0276_p0499c22║互為賓主，與道家所云三華聚，五氣朝，水火交，金木
X12n0276_p0499c23║併，如是等語何別？此有二義：一者，彼由作如是因，得
X12n0276_p0499c24║如是果；今經則惟是精研自性，無心求之而自得之
X12n0276_p0500a01║者也。二者，彼方以為玄妙，躭著不捨；今經則不作聖
X12n0276_p0500a02║解，雖有之而漠然若無者也。此其所以異也。
X12n0276_p0500a03║觀察不停，抑按降伏，制止超越。
X12n0276_p0500a04║不須以抑按等對四分煩惱，只就文順說，義自明顯。
X12n0276_p0500a05║初觀察者，審究妄心之起處也。次抑按者，於其起處
X12n0276_p0500a06║而遏𭡠之也。然我固抑之，彼未必伏。次降伏者，隨其
X12n0276_p0500a07║所抑，皆從順也。又恐暫時降伏，後復跳梁。次制止者，
X12n0276_p0500a08║更為防範，使不動也。今為一喻。觀察者，如訪賊也。抑
X12n0276_p0500a09║按，如己捉獲。降伏，如己服辜。制止，如又加約束也。如
X12n0276_p0500a10║是重重處分，超越過甚，故妙明逼極，煥散發見，致虗
X12n0276_p0500a11║空成寶色也。虗空寶色，即自己心光也。
X12n0276_p0500a12║其心離身，反觀其面，去住自由，無復留礙。
X12n0276_p0500a13║神，仙家出神，與今所說，意略相似，而實不同。彼有心
X12n0276_p0500a14║求之，此無心得之，彼自謂妙用，此不作聖心，與前同
X12n0276_p0500a15║也。初色陰中，少選之間，身能出礙者，欲出也。次色陰
X12n0276_p0500a16║中，遙見遠方，逼極飛出者，漸出也。今受陰中，去住自
X12n0276_p0500a17║由，無復留礙者，妙於出也。復想陰中，其心離形，如鳥
X12n0276_p0500a18║出籠者，妙之又妙，而能上歷聖位，得意生身也。彼書
X12n0276_p0500a19║有陰神陽神之說，色中二處，未別陰陽，受陰所說，彷
X12n0276_p0500a20║彿陽神，想陰所說，則非彼陽神所及矣。雖彼屬妄想
X12n0276_p0500a21║精魂，此修正覺三昧，根源自殊，然總之止是破得色
X12n0276_p0500a22║受二陰，想行識三，居然未破，亦何足奇？而生奇想，便
X12n0276_p0500a23║言證聖，鼓發魔事，不亦宜乎？
X12n0276_p0500a24║前無新證，歸失故居。
X12n0276_p0500b01║此言前無新證，歸失故居，憶魔生焉。下言新證未獲，
X12n0276_p0500b02║故心已亡，憂魔生焉。此二何別？蓋境同而所以當之
X12n0276_p0500b03║者異也。一是見其前後雙脫，不欲守前，不欲向後，從
X12n0276_p0500b04║中別求一路，是以晝夜撮心，懸思掛念，而憶魔入也。
X12n0276_p0500b05║一是見其前後雙脫，又欲守前，又欲退後，二念交發，
X12n0276_p0500b06║不知何從，是以計無所定，徬徨愁悶，而憂魔入也。
X12n0276_p0500b07║於精明中，圓悟精理。
X12n0276_p0500b08║此言於精明中圓悟精理，次下於明悟中得虗明性。
X12n0276_p0500b09║此二悟字，乃是破色陰而見受陰，受陰將空，覺得胸
X12n0276_p0500b10║中精一虗朗，是受陰中之悟耳。餘後三陰尚爾迷昧，
X12n0276_p0500b11║而行人有至此，便謂得悟，大事了畢。蓋不知此
X12n0276_p0500b12║從是凡身，上歷菩薩六十聖位，得意生身。
X12n0276_p0500b13║六十聖位，依孤山三漸次乾慧，十信、十住、十行、十向、
X12n0276_p0500b14║四加、十地等妙，共六十位。此於諸說，似為穩當。又孤
X12n0276_p0500b15║山泥經言，雖未盡漏四字，遂以七信、八信、十信判意
X12n0276_p0500b16║生身。然經言：從此凡身，上歷聖位，得意生身。正明圓
X12n0276_p0500b17║頓行人，即凡身而歷聖果耳。況歷者，聖位之階級途
X12n0276_p0500b18║路，言從此定然證聖，不曰今即是聖也，亦何礙焉？准
X12n0276_p0500b19║楞伽三種意生身，初在三地、四地、五地，次在八地，終
X12n0276_p0500b20║在九地以往，何必疑其太高，而判以信位耶？例如無
X12n0276_p0500b21║生法忍，八地方名正得，而不妨初住即曰悟無生忍，
X12n0276_p0500b22║亦猶是也。
X12n0276_p0500b23║貪求契合。
X12n0276_p0500b24║此想陰中求善巧，求經歷，求辨析，求冥感，求靜謐，求
X12n0276_p0500c01║宿命，求神力，求深空，求永歲，此九或非急務。至於求
X12n0276_p0500c02║契合者，乃欲融會妙理，何故亦起魔事？要之病在求
X12n0276_p0500c03║之一字，及貪之一字耳。善乎先德之解曰：忘機寂照，
X12n0276_p0500c04║理自玄會，希求契合，擬心即差，從是天魔得其便故。
X12n0276_p0500c05║至哉言也。雖然，若忘機失照，則沉死水，又宜辨之。
X12n0276_p0500c06║讚嘆行婬，不毀麤行。
X12n0276_p0500c07║想陰文云：讚嘆行婬，不毀麤行。此頗難解。有謂讚彼
X12n0276_p0500c08║行婬，不毀壞麤行，何況細行？則以麤行屬善邊事，文
X12n0276_p0500c09║義不通。蓋毀字二用：一是毀譽之毀，譏謗也；一是成
X12n0276_p0500c10║毀之毀，廢滅也。古訓毀為隳。隳者，廢也，滅也。如仲尼
X12n0276_p0500c11║隳三都是也。此二句是二事：一者、於婬欲法反加讚
X12n0276_p0500c12║嘆；二者、於諸麤行安意為之，不復隳滅。麤行者，麤陋
X12n0276_p0500c13║鄙褻之事，稍次於婬欲，即僧殘之類，皆惡邊事也。
X12n0276_p0500c14║
X12n0276_p0500c15║○第十卷
X12n0276_p0500c16║夢想消滅。
X12n0276_p0500c17║般若心經，五陰皆空，方曰遠離顛倒夢想。今此僅空
X12n0276_p0500c18║想陰，亦曰夢想消滅者，何也？蓋語同而義之淺深異
X12n0276_p0500c19║也。今此且據想之一陰而言。經云：晝則想心，寐為諸
X12n0276_p0500c20║夢。故想滅則夢滅，夢想滅故，寤寐恒一也。而所滅者，
X12n0276_p0500c21║本陰之融通妄想耳。行陰之幽隱想，識陰之微細想，
X12n0276_p0500c22║未滅也。彼經五陰皆空，其云顛倒夢想，則不止融通，
X12n0276_p0500c23║而幽隱微細畢盡矣。故此經識陰中，獨曰顛倒微細。
X12n0276_p0500c24║精想顛倒字，正與彼經顛倒脗合，是可為證。又彼經
X12n0276_p0501a01║究極而言，凡夫於無常計常，此夢想顛倒也。二乘於
X12n0276_p0501a02║常計無常，此夢想顛倒也。菩薩多劫修六度萬行，而
X12n0276_p0501a03║不入華嚴大威德法門，此夢想顛倒也。乃至一念之
X12n0276_p0501a04║無明，流注一念之夢想顛倒也。豈獨夢寐云乎哉？此
X12n0276_p0501a05║經則夢乃實夢。何以故？以正較量五陰，則五重次第
X12n0276_p0501a06║有劑限故。
X12n0276_p0501a07║如波瀾滅，化為澄水。
X12n0276_p0501a08║此澄水為對波瀾而言。瀾，大波也。波瀾雖息，水未停
X12n0276_p0501a09║流，流似不流，暫名澄水。如後文識陰妄想中，言此湛
X12n0276_p0501a10║非真，如急流水，望如恬靜，流急不見，非是無流，其明
X12n0276_p0501a11║證也。然不妨亦可喚作澄水，但貴知之，莫起上慢。未
X12n0276_p0501a12║得謂得。
X12n0276_p0501a13║死後俱非起顛倒論（云云）。死後俱非心顛倒論。
X12n0276_p0501a14║此下二節，吳興謂前節雙亦，後節雙非，雙亦則俱是
X12n0276_p0501a15║矣。經始終言俱非，何得添入俱是？又自救云：文義且
X12n0276_p0501a16║寄雙亦。夫文義雙非甚明，何必為且寄之說？蓋前節
X12n0276_p0501a17║以三陰對行陰，明言三陰有而非有，行陰無而非無。
X12n0276_p0501a18║結尾云：死後有相無相者，省文也。有相則非無，無相
X12n0276_p0501a19║則非有也。是第一箇俱非也。次節推廣，從色受想以
X12n0276_p0501a20║及世間一切萬法，皆悉遷訛，有而非有，無而非無者
X12n0276_p0501a21║也。於此盡能曉了，故曰通悟。非無則虗失其虗，非有
X12n0276_p0501a22║則實失其實。是第二箇俱非也。如是望於後際，冥冥
X12n0276_p0501a23║沉沉，渺渺漠漠，道有不得，道無不得，莫知所之，故曰
X12n0276_p0501a24║後際。昏瞢無可道，故
X12n0276_p0501b01║內外湛明（云云）。內外明徹。
X12n0276_p0501b02║前文識陰區宇中，諸本云內外湛明，一本云內內湛
X12n0276_p0501b03║明。長水謂內之又內，猶深而又深也。且向內言，至識
X12n0276_p0501b04║陰盡，方曰內外明徹，此亦有理。而前後都云內外，亦
X12n0276_p0501b05║自無礙。蓋識陰未盡，故止曰湛明，是雖明而未徹，至
X12n0276_p0501b06║識陰盡，方曰明徹也。湛明僅如止水澄清，明徹方似
X12n0276_p0501b07║琉璃含寶月也。宜從諸本。內外。
X12n0276_p0501b08║合開成就。
X12n0276_p0501b09║古解根合而不分，界開而不隔，義猶未快。今謂合開
X12n0276_p0501b10║是敵對語，如總別闔闢之例也。向也行陰雖盡，識陰
X12n0276_p0501b11║未盡，則六門具在，特制伏而不馳逸耳。今識盡則源
X12n0276_p0501b12║竭水乾，炭灰火滅，始得消磨六根，如氷已消，渾化而
X12n0276_p0501b13║無質礙也。如鏡已磨，瑩淨而無垢類也。六門消磨，故
X12n0276_p0501b14║合開成就。合者，此之根門雖行布成六，六處未甞不
X12n0276_p0501b15║一，返流歸源，則精明獨存，更無餘物，喻如鉼鐶釵釧
X12n0276_p0501b16║為一金也，是之謂合。開者，此六根門雖圓融成一，一
X12n0276_p0501b17║處未甞不六，從體起用，則門門相通，無有隔礙，喻如
X12n0276_p0501b18║一金而為鉼鐶釵釧也，是之謂開。合開自在，名成就
X12n0276_p0501b19║也。然下節方在識中，何亦曰能令己身根隔合開乎？
X12n0276_p0501b20║蓋止曰合開，不曰成就，猶屬乍合乍分，乍開乍隔，如
X12n0276_p0501b21║何便得互用？故第五節亦但是六根互用中已得隨
X12n0276_p0501b22║順而已。隨順者，向而不逆，將得而未得之稱也。
X12n0276_p0501b23║廣化七珍，多增寶媛，恣縱其心，生勝解者。
X12n0276_p0501b24║七珍曰廣，寶媛曰多，是窮奢極欲也。又中雖云自己
X12n0276_p0501c01║所化，然亦不應恣縱其心，如何四陰已盡之人，更作
X12n0276_p0501c02║如是去就？蓋求菩薩乘，利他心切，亦有留惑潤生者。
X12n0276_p0501c03║但留惑潤生，非是小事，乃深智弘願，過量大人，方優
X12n0276_p0501c04║為之。其或智慧稍疎，願力稍弱，則其端一開，其勢莫
X12n0276_p0501c05║禦，始猶有主，終遂沉酣，尚自不知，執為勝解，謂己恒
X12n0276_p0501c06║與欲俱，不受欲染，喻似久沉廁溷，穢惡浸淫，過者掩
X12n0276_p0501c07║鼻，却道身在旃檀樓閣，如李赤然，豈非魔哉？
X12n0276_p0501c08║聲聞、緣覺不成增進。
X12n0276_p0501c09║五十種魔，終之以聲聞、緣覺。夫羅漢、辟支，聖果也，何
X12n0276_p0501c10║為亦與魔列耶？吳興謂是二乘違中道理，起界外邪
X12n0276_p0501c11║見。夫違中則皆墮於偏，界外之邪，是亦邪也，故等之
X12n0276_p0501c12║以魔，而實與前之魔異。經云：外道邪魔所感業，終墮
X12n0276_p0501c13║阿鼻獄。其在聲聞、緣覺，則但曰不成增進而已，蓋得
X12n0276_p0501c14║少為足，不復求進而安於小果者也。梵網不受菩薩
X12n0276_p0501c15║戒者，皆名為惡；習學二乘者，皆名為邪。其意亦猶是
X12n0276_p0501c16║也，所謂同條而異致者也。
X12n0276_p0501c17║識陰若盡（云云），入於如來妙莊嚴海。
X12n0276_p0501c18║經謂識陰若盡，則汝現前諸根互用。從互用中，能入
X12n0276_p0501c19║菩薩金剛乾慧。如是乃超信住行向，以至等覺，入於
X12n0276_p0501c20║如來妙莊嚴海，圓滿菩提，歸無所得。此極則語也。孤
X12n0276_p0501c21║山泥能入二字，乃以七信配位。愚謂經意，蓋言金剛
X12n0276_p0501c22║乾慧也。從何處入？從此六根中入也。即此便入，非循
X12n0276_p0501c23║次漸入也。此數語，禪宗直指，闡露已竟。如云：但盡凡
X12n0276_p0501c24║心，別無聖解。又云：一超直入如來地。正此意耳。與前
X12n0276_p0502a01║受陰若盡，上歷六十聖位，其意各別。彼言歷，此言入。
X12n0276_p0502a02║從下望上之謂歷，和身已到之謂入也。
X12n0276_p0502a03║圓滿菩提，歸無所得。
X12n0276_p0502a04║圓滿菩提，則似有所得，故即繼以歸無所得也。菩提
X12n0276_p0502a05║原未曾失，今云何得？菩提原未曾殘缺，今云何圓滿？
X12n0276_p0502a06║菩提原無處，今欲何歸？歸無所得而已。是之謂真得、
X12n0276_p0502a07║真歸、真圓滿也。
X12n0276_p0502a08║知妄所起，說妄因緣（云云），元無所有。
X12n0276_p0502a09║上言彼虗空性猶實妄生，因緣自然豈得非妄？所以
X12n0276_p0502a10║然者，由其知萬法皆從妄起，故於妄中說妄因緣。而
X12n0276_p0502a11║此妄者，若其本有，則因緣亦有；若妄元無，彼因緣者
X12n0276_p0502a12║元無所有，因緣亦是假立。何況不知諸法從因緣生，
X12n0276_p0502a13║求其生而不得，推而委之自然，是益增其妄計矣。
X12n0276_p0502a14║汝心非想，則不能來。想中傳命。
X12n0276_p0502a15║合論。補註云：儒曰知命，道曰復命，佛曰傳命。其意蓋
X12n0276_p0502a16║謂三者義同，然此三實異，不可不察也。夫子曰：不知
X12n0276_p0502a17║命，無以為君子。又曰：死生有命。孟子曰：知命者，不立
X12n0276_p0502a18║乎巖墻之下。則窮通夭壽之謂命，非今所謂命也。若
X12n0276_p0502a19║曰窮理盡性以至於命，則理性之原，於穆不已之天
X12n0276_p0502a20║命，亦非今所謂命也。道家或以臍輪為命蒂，或以丹
X12n0276_p0502a21║田為命宮，或對性而言，則元神為性，元氣為命，亦非
X12n0276_p0502a22║今所謂命也。今所謂命，識暖息三事相依而成命也。
X12n0276_p0502a23║息依暖，暖依識，息絕然後暖滅，暖滅然後識去。識也
X12n0276_p0502a24║者，暖之元，息之本，而命之所由立也。全舉則三，約言
X12n0276_p0502b01║則一，識盡之矣。故此經言：縱汝形銷，命光遷謝。命而
X12n0276_p0502b02║曰光，正識之謂也。識之動為想，因我心屬想，故受生
X12n0276_p0502b03║之際，隨彼當生父母之想，而以我之想合彼之想，兩
X12n0276_p0502b04║想相投，由是入胎，則前陰之命轉而為後陰之命，如
X12n0276_p0502b05║嗣續然，不至斷絕，故名傳命。若心非想，則為類既殊，
X12n0276_p0502b06║氣味各別，寧有水傳火，火傳水，牛傳馬，馬傳牛之理
X12n0276_p0502b07║乎？是以妄想盡則生死盡。
X12n0276_p0502b08║湛入合，湛歸識邊際。
X12n0276_p0502b09║上湛字是行不流逸，下湛字則湛了之體。如前文言
X12n0276_p0502b10║以湛旋其虗妄，又曰反流全一，又曰伏歸元真，意正
X12n0276_p0502b11║如此。而此湛非真，如急流水，望如恬靜，正八識之邊
X12n0276_p0502b12║涯分際也。又前行陰中，如波瀾滅，化為澄水。此水非
X12n0276_p0502b13║真，即此湛爾。此湛合湛，乃識境界。而行人乍獲輕安，
X12n0276_p0502b14║尚謂得道，何況至此。四陰已滅，惟識獨存，豈不暢然
X12n0276_p0502b15║自謂已證涅槃。寧知此湛，正生死微細根本。此之不
X12n0276_p0502b16║盡，暗長潛滋，由微而著，由細而巨，依舊再為螻蟻，從
X12n0276_p0502b17║頭復作蚊虻。直須澄之又澄，淨之又淨，如萬丈清潭，
X12n0276_p0502b18║水天一色，方是到家消息耳。得少為足，烏可哉。
X12n0276_p0502b19║理則頓悟，乘悟併消。事非頓除，因次第盡。
X12n0276_p0502b20║此在禪宗，所謂頓悟而漸修者也。四句二義，皆上一
X12n0276_p0502b21║句指示，下一句重明。言此五陰之滅，有可頓者，有不
X12n0276_p0502b22║可頓者。可頓者，理也。蓋理無二致，人自迷源，故乘此
X12n0276_p0502b23║一悟，合併消盡，更無遺餘。如持火炬，入於暗室，一明
X12n0276_p0502b24║盡明，寧有次第乎？不可頓者，事也。蓋事有萬殊，勢難
X12n0276_p0502c01║兼舉，故從淺至深，次第而盡。如治垢衣，重重浣練，漸
X12n0276_p0502c02║漸瑩潔，寧可頓盡乎？然頓悟之理，是即事之理，非二
X12n0276_p0502c03║乘斷空之理也。漸除之事，是即理之事，非凡夫著有
X12n0276_p0502c04║之事也。頓悟即氷之水，漸除即水之氷，豈判然二物
X12n0276_p0502c05║哉？故善財已發無上菩提之心，而必徧參五十三善
X12n0276_p0502c06║知識。溈山謂行人雖從緣得，一念頓悟自理，猶有無
X12n0276_p0502c07║始習氣，未能頓淨。皆理悟事除，頓漸之說也。此十六
X12n0276_p0502c08║字，乃千佛相傳之的訓，萬世不易之宏規也。參學者，
X12n0276_p0502c09║宜盡心焉。
X12n0276_p0502c10║知有涅槃，不戀三界。
X12n0276_p0502c11║知有二義：其一知者，聞見之知也。聞說涅槃為歸依
X12n0276_p0502c12║處，念念趨之，何戀三界？喻如窮子知有故鄉，自不貪
X12n0276_p0502c13║戀異鄉，而欲久居之也。其二知者，了悟之知也。已悟
X12n0276_p0502c14║涅槃，真樂在我，何戀三界？喻如窮子既返故鄉，豈復
X12n0276_p0502c15║追戀異鄉，而欲更居之也。今人口誦三界火宅之文，
X12n0276_p0502c16║而心實孳孳焉躭著不捨者，不知有涅槃故也。不患
X12n0276_p0502c17║不出三界，唯患不知涅槃，知之時大矣哉！
X12n0276_p0502c18║能以一念，將此法門，於末劫中，開示未學。
X12n0276_p0502c19║經言：將此法門開示未學，能使垂入阿鼻地獄者，即
X12n0276_p0502c20║成極樂淨邦。供養恒沙如來者，不及少分功德。知解
X12n0276_p0502c21║狂流，一見此文，生大我慢，不復精進。寧知佛之一言，
X12n0276_p0502c22║自利利他，義實雙具。今但知將此法門開示人之未
X12n0276_p0502c23║學，曾不知將此法門開示己之未學。何其不明，一至
X12n0276_p0502c24║於是。
X12n0276_p0503a01║附諸經
X12n0276_p0503a02║
X12n0276_p0503a03║△般若心經
X12n0276_p0503a04║般若心
X12n0276_p0503a05║賢首疏云：般若是法，心是喻。一說非喻，云是般若智
X12n0276_p0503a06║心，二各有旨。今依賢首，良以心為百體之主，而此經
X12n0276_p0503a07║以少文攝般若之全義，有心象故。
X12n0276_p0503a08║觀自在菩薩。
X12n0276_p0503a09║據施護譯，是大士所說。若然，菩薩下應有言字。今謂
X12n0276_p0503a10║佛說為是，什師、奘師二譯皆可證。
X12n0276_p0503a11║是諸法空相。
X12n0276_p0503a12║空本無相，欲人識空，故於無相中特出其相。言無有
X12n0276_p0503a13║生滅、垢淨、增減者，是空相也。空相如是，而無相之意
X12n0276_p0503a14║益顯矣。
X12n0276_p0503a15║揭諦
X12n0276_p0503a16║疏：先云神呪祕密不翻，次言亦可強翻，因云梵語揭
X12n0276_p0503a17║諦，華言去也，度也。蓋揭諦二字，合成梵語，而其義則
X12n0276_p0503a18║為去為度，非以去訓揭，而謂揭去惑障也。夫既曰強
X12n0276_p0503a19║翻，強之為言，不得已而然，非出乎自然也。曷若已之？
X12n0276_p0503a20║
X12n0276_p0503a21║△圓覺經
X12n0276_p0503a22║知是空華即無輪轉，亦無身心受彼生死（云云）。
X12n0276_p0503a23║彼知覺者猶如虗空，知虗空者即空華相，亦不
X12n0276_p0503a24║可說無知覺性。
X12n0276_p0503b01║疏中知是二句，無生死之法；亦無二句，無免輪迴之
X12n0276_p0503b02║人。彼知二句，拂觀智；知虗二句，泯拂心；亦不二句，遮
X12n0276_p0503b03║斷滅。其說甚精，萬世不可易者。一說知是空華，便脫
X12n0276_p0503b04║輪迴，有何人法？彼知覺者，是我真性，猶如虗空。起心
X12n0276_p0503b05║知空，乃是空華。如是任意而說，亦似省便。但以經文
X12n0276_p0503b06║照應體貼，上云知是空華，次云彼知覺者，次云知虗
X12n0276_p0503b07║空者，次云亦不可說無知覺性，末復結云如來藏中
X12n0276_p0503b08║無知見故。以五知字，前後融貫讀之，方知疏之不苟。
X12n0276_p0503b09║種種取捨，皆是輪迴。
X12n0276_p0503b10║圭峯以忻彼極樂為取，厭此娑婆為捨。蓋為上根遣
X12n0276_p0503b11║著，而執之者遂生疑障，不願往生。然今人止據圭峯
X12n0276_p0503b12║略疏，未見諸家詮釋。苕水云：經言始終等相，舉世間
X12n0276_p0503b13║法皆然。只如一人之身，始終生滅，或前有後無，或前
X12n0276_p0503b14║無後有，四大之聚散，心識之起止，煩惑相續，苦報循
X12n0276_p0503b15║環，種種境界，或取或捨，非指取極樂捨娑婆也。鄣南
X12n0276_p0503b16║云：取捨約道業言，圭峯何意以捨穢取淨銷經耶？愚
X12n0276_p0503b17║按：此言種種取捨，下文彌勒章中即問輪迴有幾種
X12n0276_p0503b18║性，而佛答以種種貪欲，故有輪迴。其種種字，前後相
X12n0276_p0503b19║應，則取捨乃重有貪欲。欲順則取，欲違則捨，取捨不
X12n0276_p0503b20║休，所謂煩惑相續也。豈以往生淨土為貪欲乎？或疑
X12n0276_p0503b21║慕羨彼土而願往生，寧非貪欲？不知求仁求其在我，
X12n0276_p0503b22║尚謂欲而不貪；淨土淨其自心，何得名為貪欲？故下
X12n0276_p0503b23║文所開貪欲，初云貪者謂樂五欲，次云貪者謂樂十
X12n0276_p0503b24║善，次云貪者謂樂四禪八定，曾不言樂淨土為貪欲
X12n0276_p0503c01║也。如必盡理而言，樂求圓覺亦貪欲也，豈獨淨土乎？
X12n0276_p0503c02║須玩疏云：又於根身器界，厭此忻彼。又之一字，是正
X12n0276_p0503c03║解經文已竟，而發其餘意耳，非專指淨土也。故特會
X12n0276_p0503c04║苕、鄣二師之說而詳辨之。
X12n0276_p0503c05║但諸聲聞所圓境界，身心語言皆悉斷滅，終不
X12n0276_p0503c06║能至彼之親證所現涅槃，何況能以有思惟心，
X12n0276_p0503c07║測度如來圓覺境界。
X12n0276_p0503c08║但諸聲聞者，言無論如來大道，但諸聲聞修習所圓
X12n0276_p0503c09║滿之境界，其身心語言縱皆斷滅，終不能至彼親證
X12n0276_p0503c10║所顯現之涅槃。夫無心尚不能至小乘之涅槃，況有
X12n0276_p0503c11║心乃能入如來之圓覺乎？以理反覆較量，而知其必
X12n0276_p0503c12║不然矣。或疑身心等既已斷滅，正謂涅槃，何云不至？
X12n0276_p0503c13║又既曰聲聞，則聲聞涅槃乃其本分中事，何云不至？
X12n0276_p0503c14║此之文義，稍難銷會。今詳彼之身心雖云已滅，若作
X12n0276_p0503c15║是念：我今能滅身心，已證涅槃。即不名證。故金剛經
X12n0276_p0503c16║云：實無有法名阿羅漢。若作是念：我得阿羅漢道。即
X12n0276_p0503c17║著我、人、眾生、壽者。彼經無得，此經不至，意正同也。言
X12n0276_p0503c18║親證者，謂身親證之也。自心取自心，非幻成幻法，豈
X12n0276_p0503c19║有自身至自身所證之涅槃乎？且涅槃何物，其住何
X12n0276_p0503c20║所，而欲至之？譬如虗空，有人於中竭力馳走，欲至空
X12n0276_p0503c21║之極處而為親證，窮歷十方，備經多劫，終不能至，亦
X12n0276_p0503c22║猶是耳。一說聲聞不能至佛之涅槃。如果指佛，不合
X12n0276_p0503c23║云彼。彼之親證，是聲聞所親證也，妄得云佛。一說金
X12n0276_p0503c24║剛藏不能至聲聞之涅槃。如果指剛藏，則所圓境界
X12n0276_p0504a01║下，當云汝今身心語言皆悉斷滅方可。不然，是何人
X12n0276_p0504a02║身心斷滅？又須於終不能至處，文便畢方可。不然，後
X12n0276_p0504a03║語重前，不成文理。請從但諸聲聞一氣，讀至所現涅
X12n0276_p0504a04║槃自知。上下語意，血脉貫穿，明指聲聞，何得扭揑而
X12n0276_p0504a05║云剛藏？且初心菩薩，猶可謂心雖廣大，趨寂證果，未
X12n0276_p0504a06║至聲聞，而剛藏何如人哉？是十地位，或等覺流，文殊、
X12n0276_p0504a07║普賢之等侶也，不應劣之，反讚小乘為大菩薩所不
X12n0276_p0504a08║能至。故宜專就聲聞，於理極當。疏中以百官、宰相、庶
X12n0276_p0504a09║民、天子，巧為比喻，精確明快，無勞異說矣。
X12n0276_p0504a10║一切眾生，皆證圓覺。
X12n0276_p0504a11║圭峯謂此譯人之訛，當云證諸眾生皆有圓覺。真淨
X12n0276_p0504a12║罵斥，謂眾生若止有圓覺而不證者，畜生常為畜生，
X12n0276_p0504a13║人亦不須求解脫矣。古今相承，咸病圭峯，然圭峯亦
X12n0276_p0504a14║自有見。蓋經文若云一切眾生能證圓覺，而圭峯以
X12n0276_p0504a15║為訛，則其說誠謬。今經文語局意圓，其意實謂一切
X12n0276_p0504a16║眾生皆有證圓覺分，非謂眾生見前悉已證圓覺也。
X12n0276_p0504a17║圭峯恐狂人據此便擬安坐成佛，則上文所云勒斷
X12n0276_p0504a18║二障，二障永滅，即入如來微妙圓覺者，果何為哉？其
X12n0276_p0504a19║真淨罵斥，亦自有見，亦恐狂人由此擅以己意竄易
X12n0276_p0504a20║經文也。然則真淨不罵圭峯，圭峯不改圓覺，兩得之
X12n0276_p0504a21║矣。不然，自知心是佛，心定當作佛，圭峯何以有是語？
X12n0276_p0504a22║非性性有。
X12n0276_p0504a23║圓覺本非諸性，而諸性必有圓覺。喻如金體本非釵
X12n0276_p0504a24║釧鉼鐶，而釵釧鉼鐶必有金體也。不必更為異說。
X12n0276_p0504b01║諸戒定慧，及婬怒癡，俱是梵行。
X12n0276_p0504b02║三毒本空，即是法性。如堅氷本空，即是澄水。故婬怒
X12n0276_p0504b03║癡與戒定慧，同名梵行。非謂見前婬怒癡便是梵行，
X12n0276_p0504b04║可安意為之也。任運三毒之場，逍遙成佛，是謂腰纏
X12n0276_p0504b05║騎鶴，豈不美哉。而寧有是理乎。故此文唯如來隨順
X12n0276_p0504b06║覺性中有之。上文凡夫隨順，未入地菩薩隨順，已入
X12n0276_p0504b07║地菩薩隨順，曾有此文否。又凡夫文中，但教永斷勞
X12n0276_p0504b08║慮。又後文云，但當精勤降伏煩惱。婬怒癡既是梵行，
X12n0276_p0504b09║則勞慮煩惱，自應任之。何須更要永斷，更要降伏。
X12n0276_p0504b10║云何人相？謂諸眾生心悟證者。善男子！悟有我
X12n0276_p0504b11║者，不復認我所悟非我。悟亦如是，悟已起過，一
X12n0276_p0504b12║切證者悉為人相。
X12n0276_p0504b13║心悟證者一句，總標。言證是我，悟此證者是人也。下
X12n0276_p0504b14║乃申明其義。言何故悟證者名人？悟證是我，自不認
X12n0276_p0504b15║我。所悟之證既非我，則能悟者亦非我矣。如是則悟
X12n0276_p0504b16║已超過一切證者，非人相而何？一切證恐泛說為是，
X12n0276_p0504b17║以證有能所及淺深也。疏云：絕能悟之累。夫人相正
X12n0276_p0504b18║屬悟處，今非絕悟，絕其為悟之累者，我相是也。
X12n0276_p0504b19║無令求悟，惟益多聞。
X12n0276_p0504b20║圭峯謂：無人教其求悟，惟崇尚多聞而已。慈室云：無
X12n0276_p0504b21║令者，禁止辭也，戒以心待悟也。二說俱通。今細翫之，
X12n0276_p0504b22║據上文心存少悟，皆是我相，則禁止之義長。據問中
X12n0276_p0504b23║開悟法性，頌中若能歸悟剎，則無人教令之義勝。以
X12n0276_p0504b24║前後悟字，不妨文同而意異故，故從圭峯。
X12n0276_p0504c01║
X12n0276_p0504c02║△法華經
X12n0276_p0504c03║迦樓羅王！
X12n0276_p0504c04║梵語迦樓，此云金翅。文句言世書以金翅為大鵬，大
X12n0276_p0504c05║鵬一名鳳凰。鳳凰唯食竹實，不食生物。金翅噉龍，故
X12n0276_p0504c06║知非鵬。金翅非鵬，文句之論明矣，未辨鵬之非鳳也。
X12n0276_p0504c07║鵬亦曰朋，即古鳳字。字雖同，而鵬實非麒麟、鳳凰之
X12n0276_p0504c08║鳳也。舜典所載，文紀所稱，有若所舉，以及諸書凡言
X12n0276_p0504c09║鳳者，並非是鵬。鵬、鳳自二鳥耳。且鳳身高不過仞，故
X12n0276_p0504c10║能儀虞廷，鳴岐山，棲梧桐。若大鵬，則莊生謂翼如埀
X12n0276_p0504c11║天之雲，齊諧謂于扶搖而上九萬里，豈虞之廷、岐之
X12n0276_p0504c12║山、梧桐之樹所能容乎？鵬既非鳳，則以比金翅，不必
X12n0276_p0504c13║噉龍，與不食生物為別。但較形之大小，其義自顯。經
X12n0276_p0504c14║云金翅，兩翼相去三百六十萬里，則何止垂天之雲，
X12n0276_p0504c15║奮翼而飛，百千萬億無數由旬，尚不足恣其翱翔，又
X12n0276_p0504c16║何止九萬里而已哉？
X12n0276_p0504c17║若人散亂心，入於塔廟中，一稱南無佛，皆已成
X12n0276_p0504c18║佛道。
X12n0276_p0504c19║初云散心，次云一稱。散則不專，一則不久，不專不久，
X12n0276_p0504c20║胡遽成佛？有說：雖止一稱，由其懇切，故少勝多，如張
X12n0276_p0504c21║善和臨終十念之類是也。其說亦是，然非經旨。況既
X12n0276_p0504c22║云懇切，何名散心？當知此處全重悟解一乘自性，故
X12n0276_p0504c23║散心尚爾，況至心者？一稱尚爾，況久稱者？圓機入道，
X12n0276_p0504c24║與不圓人，日劫相倍，正此意也。又此乃正作，何言已
X12n0276_p0505a01║成？蓋有二義：就事，則往昔劫中，如是稱佛之人，皆已
X12n0276_p0505a02║成佛；就理，則纔舉口時，成佛已竟，何待三祇熏鍊？抑
X12n0276_p0505a03║豈有佛新成者哉？
X12n0276_p0505a04║若草木及茟。
X12n0276_p0505a05║此茟字，人多作筆硯之筆，訛也。筆從竹，茟從草，彼音
X12n0276_p0505a06║畢，此音委。茟者，草木華始生也。故曰：若草木及茟，文
X12n0276_p0505a07║義極明，無可疑者。經中種種譬喻，皆從勝至劣，極劣
X12n0276_p0505a08║之善，皆成佛道，況其勝者乎？故上自金銀，下至草木，
X12n0276_p0505a09║又下而至草木始生之華也。諸刻本有作筆者，有作
X12n0276_p0505a10║茟者，然讀筆者少，讀茟者多，凡為五種。法師當正其
X12n0276_p0505a11║是非，毋令初學展轉訛悞。
X12n0276_p0505a12║其祖輪轉聖王（云云），頭面禮足。
X12n0276_p0505a13║大通智勝如來既成佛已，父率臣民頭面禮足。有人
X12n0276_p0505a14║引此以破予正訛集中父母反拜之辨，因再辨於竹
X12n0276_p0505a15║窓隨筆。猶恐誦法華經者，但見彼說，不見辨辭，倘為
X12n0276_p0505a16║所惑，為害不淺。何者？佛言必依於忠孝，而執其僻見，
X12n0276_p0505a17║作此逆理敗倫之語，又引經以證，何怪乎世儒謗佛
X12n0276_p0505a18║氏為無父無君也。茲不憚煩，再為剖析。大通已成佛
X12n0276_p0505a19║道，佛者，大千世界三聖六凡之慈父也。其父雖貴極
X12n0276_p0505a20║輪王，亦只是四天下之父而已。此何等境界，而蠢爾
X12n0276_p0505a21║凡夫，纔墮僧數，便擬如佛，有是理乎？故云：待汝成佛，
X12n0276_p0505a22║受父母拜未晚。若言三寶一體者，佛具三十二相，汝
X12n0276_p0505a23║今幾相？佛見父王頂禮，涌身高七多羅樹，汝今涌身
X12n0276_p0505a24║幾樹？以是較之，云何一體？況涌身虗空者，正示不受
X12n0276_p0505b01║父禮，而汝猶未悟也。哀哉！
X12n0276_p0505b02║還著於本人。
X12n0276_p0505b03║東坡謂呪咀毒藥，還著本人，則失佛慈悲，當云兩家
X12n0276_p0505b04║總沒事。吾不意東坡之高明，而作此鄙俗語也，或記
X12n0276_p0505b05║錄者訛也。此還著一言，有事有理。事則邪不勝正，慈
X12n0276_p0505b06║能制凶。今以正念觀音，大悲神力，自然還著。譬如含
X12n0276_p0505b07║血噴天，還污己身；將頭觸火，反焦己額。不期然而然，
X12n0276_p0505b08║非觀音加罸於彼，而行人亦不宜起心，願彼還著也。
X12n0276_p0505b09║理則三毒十惡，皆出當人菩提妙心。今以正念觀音，
X12n0276_p0505b10║智照神力，旋流返聞，復歸元真。彼毒惡等，應念化成
X12n0276_p0505b11║無上知覺，不還著本人，而誰著耶？
X12n0276_p0505b12║
X12n0276_p0505b13║△佛遺教經
X12n0276_p0505b14║諂曲之心與道相違，是故汝等宜應質直其心。
X12n0276_p0505b15║疏云：離邊觀中，捨事求理，皆名諂曲。夫尋常言質直
X12n0276_p0505b16║者，乃質實無偽，正直無邪而已。今所明即起信直心，
X12n0276_p0505b17║正念真如之謂也。何謂離邊觀中？蓋執有執無，固邊
X12n0276_p0505b18║非中，離有無之二邊，而處乎其中者，亦非也。故有但
X12n0276_p0505b19║中不但中。但者，獨也。獨中之為中，而邊非中也。不但，
X12n0276_p0505b20║則無邊而非中矣。先德云：拈來無不是。又云：大福德
X12n0276_p0505b21║人，執石成寶。又云：一色一香，無非中道。又云：咳唾掉
X12n0276_p0505b22║臂，無不是祖師西來意。是之謂即邊觀中也。彼事與
X12n0276_p0505b23║理，例此可知。如是則何等明白簡易，真率徑捷，法爾
X12n0276_p0505b24║如然，無假造作，名之質直，不亦宜乎？回視拘拘然，離
X12n0276_p0505c01║邊而後中，捨事而後理者，秪見其牽合遷就，迂回委
X12n0276_p0505c02║宛，出乎造作，而非自然矣。名之諂曲，不亦宜乎？大哉
X12n0276_p0505c03║斯經，佛所遺囑，言近旨遠，不可忽也。
X12n0276_p0505c04║
X12n0276_p0505c05║△金剛般若經
X12n0276_p0505c06║應無所住而生其心。
X12n0276_p0505c07║應，當也。應當無住而生心，不當有住而生心也。無住
X12n0276_p0505c08║而生者，清淨心也。若疑心本不生，不得言生。但看下
X12n0276_p0505c09║文云：應生無所住心。又云：不應住色生心。前言應，後
X12n0276_p0505c10║言不應，正反覆明之也。無所住而生者，生即無生也。
X12n0276_p0505c11║四句偈等。
X12n0276_p0505c12║四句諸說不一，唯中峯謂經中凡言四句偈，必上有
X12n0276_p0505c13║乃至字，下有等字，言於此經中受持一句二句，乃至
X12n0276_p0505c14║四句，以及十百千句等，此說最為穩當。況下文云隨
X12n0276_p0505c15║說是經，乃至四句偈等，隨之一字，義更明顯。
X12n0276_p0505c16║若菩薩作是言：我當莊嚴佛土。即不名菩薩。
X12n0276_p0505c17║菩薩不莊嚴佛土，奈何法藏比丘四十八願莊嚴極
X12n0276_p0505c18║樂？此有二義：一者、為門不同故。般若是實際理地，不
X12n0276_p0505c19║受一塵；法藏是佛事門中，不捨一法也。二者、空有不
X12n0276_p0505c20║二故。經云：雖知諸佛國，及與眾生空，而常修淨土，教
X12n0276_p0505c21║化諸眾生。是故發阿耨菩提心者，於法不說斷滅相。
X12n0276_p0505c22║假使云：菩薩作是言：我不莊嚴佛土。即不名菩薩亦
X12n0276_p0505c23║可也。如是滅度無邊眾生，實無眾生得滅度者，則終
X12n0276_p0505c24║日莊嚴而未甞莊嚴也。
X12n0276_p0506a01║如是，如是，以三十二相觀如來（云云），於法不說
X12n0276_p0506a02║斷滅相。
X12n0276_p0506a03║佛身非相，不可以三十二相得見如來。善現既已了
X12n0276_p0506a04║悟，今問不異上，而答反似迷，顧云可以相觀如來者，
X12n0276_p0506a05║何也？古有二說，天台以此答為邪答，下答為領。會意
X12n0276_p0506a06║云：時情謂然，我解不爾。則此答時情所擬為邪，下答
X12n0276_p0506a07║善現自解為領也。但於問同答異，義尚未明。賢首據
X12n0276_p0506a08║大雲，謂前言不以相見，是悟色身，今言可以相見，是
X12n0276_p0506a09║猶迷法身。蓋善現已知色身從法身流出，則即色身
X12n0276_p0506a10║可觀法身，如苗從根出，即苗可以觀根也。故言如是
X12n0276_p0506a11║如是，以三十二相觀如來。而佛詰以輪王相不異佛，
X12n0276_p0506a12║寧可即是如來？善現便會佛意，謂佛相起於法身，而
X12n0276_p0506a13║輪王相雖同佛，起於福德，云何可以三十二相觀如
X12n0276_p0506a14║來乎？佛既𠃔之，而復恐其淪於無相，不知即色即空，
X12n0276_p0506a15║故又云：莫作是念，如來不以相得菩提。乃至云：發菩
X12n0276_p0506a16║提心者，於法不說斷滅相。是則恐彼著相，佛即遣相，
X12n0276_p0506a17║恐彼著空，佛即遣空，直至色空雙泯，亦復雙存，存泯
X12n0276_p0506a18║兩忘，遣無可遣，而後為般若真空也。
X12n0276_p0506a19║△維摩經
X12n0276_p0506a20║隨其心淨，則佛土淨。
X12n0276_p0506a21║莫見此心淨土淨之說，便欲撥無淨土。蓋據理則即
X12n0276_p0506a22║心即土，心淨是名土淨，何須更願往生。據事則上之
X12n0276_p0506a23║隨字，下之則字，因果相應。隨心淨則土由以淨，隨心
X12n0276_p0506a24║穢則土由以穢也。下文舍利弗心作是念，世尊為菩
X12n0276_p0506b01║薩時，意豈不淨，而是佛土不淨。若此則知心淨為因，
X12n0276_p0506b02║土淨為果，必有淨土明矣。
X12n0276_p0506b03║不起滅定，現諸威儀，是名宴坐。
X12n0276_p0506b04║不是身入滅定，而又外有一身以現威儀也。依然一
X12n0276_p0506b05║念不生，自爾萬行具足。蓋不以心應物，而以形應物。
X12n0276_p0506b06║故肇法師云：心智永滅，而形克八極也。是外彌現而
X12n0276_p0506b07║內彌寂也。
X12n0276_p0506b08║唯，舍利弗！
X12n0276_p0506b09║唯字不可圈上聲，圈則音當作委，應諾聲也。不圈則
X12n0276_p0506b10║音如本字，助語辭也。彼人有語，此方應諾。今舍利弗
X12n0276_p0506b11║無語，維摩詰何所聞而諾之也？
X12n0276_p0506b12║
X12n0276_p0506b13║△觀無量壽佛經
X12n0276_p0506b14║九品往生
X12n0276_p0506b15║有言經列九品，教令作觀，正為普度利鈍諸根，俱得
X12n0276_p0506b16║往生，蓋易行道也。而知禮法師之鈔此經也，全重一
X12n0276_p0506b17║心三觀，其旨深玄，則反成難行之道。予初亦以為然，
X12n0276_p0506b18║今知彼鈔，原以妙宗為名，是欲往生者，皆發最上之
X12n0276_p0506b19║心，以副如來是心是佛，是心作佛之本意。其不能者，
X12n0276_p0506b20║任彼但修事觀而已，亦利鈍俱收也。
X12n0276_p0506b21║欲生彼國，當修三福：一曰、孝養父母（云云）。如是
X12n0276_p0506b22║三事，名為淨業。
X12n0276_p0506b23║經以十六觀為往生正因，而此乃言當修三福，謂孝
X12n0276_p0506b24║養父母等。下文上上品中又說三種心，謂至誠心等。
X12n0276_p0506c01║又說三種眾生，謂慈心、不殺等。不言修觀，其故何也？
X12n0276_p0506c02║蓋往生多門，不必盡修十六觀而生也。六度萬行皆
X12n0276_p0506c03║可回向西方，而此十六觀為因特切，故佛苦口開示，
X12n0276_p0506c04║以普度有情耳。末又會事歸理，則三福等俱入實相，
X12n0276_p0506c05║即是妙觀。
X12n0276_p0506c06║
X12n0276_p0506c07║△大彌陀經
X12n0276_p0506c08║觀音補佛。
X12n0276_p0506c09║經云：彌陀般泥洹時，觀音次補佛處。夫既有泥洹，安
X12n0276_p0506c10║得為壽命無量？此有二義：一者、彌陀原是有量之無
X12n0276_p0506c11║量，以壽雖有量，然無能知其量處，則有量而無量也。
X12n0276_p0506c12║二者、經云：觀音補佛及勢至，則永無泥洹。豈勢至獨
X12n0276_p0506c13║勝觀音，兼勝彌陀耶？明是觀音、勢至即彌陀一身，勢
X12n0276_p0506c14║至永存即彌陀永存也。妙宗云：菩薩機忘，如來應息，
X12n0276_p0506c15║名補佛處。非前佛實滅，後佛定生，為補處也。又云：觀
X12n0276_p0506c16║音補處，無量之無量。則觀音亦永無泥洹，況彼佛乎？
X12n0276_p0506c17║其上輩者，捨家離俗，而作沙門。
X12n0276_p0506c18║或疑論道不論迹，何為以僧俗別上下輩？此有事有
X12n0276_p0506c19║理。事則僧者與三寶，流號眾中尊，先僧而後俗，亦自
X12n0276_p0506c20║然之分也。理則豈必越門閫而後為捨家，棄眷屬而
X12n0276_p0506c21║後為離俗哉？超出於煩惱之外，而何家不捨？解脫於
X12n0276_p0506c22║結縛之表，而何俗不離？俗名而僧行，是真捨家而離
X12n0276_p0506c23║俗者也。但能如是捨離，豈不即為上輩？
X12n0276_p0506c24║
X12n0276_p0507a01║△盂蘭盆經
X12n0276_p0507a02║欲度父母，報乳哺之恩。
X12n0276_p0507a03║疏中引父母恩重經，而間以己意，觀者宜善分別，使
X12n0276_p0507a04║經疏了然。又所云凡夫年長，唯貪妻愛，頓忘母恩，曲
X12n0276_p0507a05║盡人情，懇切苦到，孝子讀之，當哽咽不能為情，其忤
X12n0276_p0507a06║逆輩，亦惻然激發其久蔽之良心矣。講者須力為開
X12n0276_p0507a07║導，毋謂此經文淺而忽之也。
X12n0276_p0507a08║皆同一心受鉢和羅飯。
X12n0276_p0507a09║同者，聖凡同會也。則知設蘭盆者，不是專供過去聖
X12n0276_p0507a10║僧，當普供現在凡僧也。一心。疏開五種心，今不若以
X12n0276_p0507a11║定心釋一心為妙。若非定心受食，何能遽拔餓鬼經
X12n0276_p0507a12║劫之苦？下文願七世父母，當屬上文；行禪定意，當屬
X12n0276_p0507a13║下文。蓋先呪願彼父母，而後行禪定意，以受彼食也。
X12n0276_p0507a14║若願彼父母行禪定，恐理不通二願字。若省一字，文
X12n0276_p0507a15║更穩順。鉢和羅。圭峯云：當是鉢多羅，和字訛也。遇榮
X12n0276_p0507a16║鈔云：鉢和羅，此云自恣食。二說俱通。自恣食載翻譯
X12n0276_p0507a17║名義，未據出何經律。如有所出，後義為正。
X12n0276_p0507a18║
X12n0276_p0507a19║△摩訶般若波羅蜜經
X12n0276_p0507a20║直過入菩薩位中。
X12n0276_p0507a21║經意，須菩提問，學般若菩薩，諸善功德，無事不得，亦
X12n0276_p0507a22║得聲聞辟支佛功德否。佛答，皆得，但不於中住，以智
X12n0276_p0507a23║觀已，直過入菩薩位中。莫錯會直過二字，便謂菩薩
X12n0276_p0507a24║輕藐三乘，跳越而過。夫二乘聖人，斷三界見思惑盡，
X12n0276_p0507b01║所作已辦，不受後有，是人天福田，安可忽也。菩薩雖
X12n0276_p0507b02║志在斷無明，成佛道，然理勢自然，必先斷見思，故二
X12n0276_p0507b03║乘功德，皆悉得之，但不住著而直過耳。直過之義，今
X12n0276_p0507b04║以喻明，譬如三人，同欲涉遠，計其所至，路經千里，一
X12n0276_p0507b05║人步行，一人乘馬，一人乘千里馬，三人雖殊，必皆從
X12n0276_p0507b06║近而遠，一里二里，十里百里，乃至千里，特步行最遲，
X12n0276_p0507b07║馬行稍速，千里馬者，為尤速耳。菩薩直過，亦復如是，
X12n0276_p0507b08║於彼二乘之位，蓋徑直速，過而不留，非脫然不過也。
X12n0276_p0507b09║留故止宿草菴，卒限於二乘位中，不留故前達寶所，
X12n0276_p0507b10║徑入於菩薩位中也。永嘉之言曰，二乘何過，而欲不
X12n0276_p0507b11║為者哉，有明訓矣。
X12n0276_p0507b12║
X12n0276_p0507b13║△大寶積經
X12n0276_p0507b14║不聽聞菩薩，藏微妙法門。
X12n0276_p0507b15║佛言：有樂定菩薩，不曾聽聞菩薩藏微妙法門，於三
X12n0276_p0507b16║摩中生知足相，是人起增上慢，不能解脫生老病死。
X12n0276_p0507b17║或見此文，謂定不當習，不知佛意為彼住定自足，無
X12n0276_p0507b18║復求進，徒守偏空，而大法不明，祖關不透，定力過時，
X12n0276_p0507b19║還沉生死耳。故極言菩薩微妙法門須聽聞也，非謂
X12n0276_p0507b20║習定為不可也。
X12n0276_p0507b21║雖觀如來相好，而不生愛著之心。
X12n0276_p0507b22║念佛求生淨土，正謂篤好深願。而寶積十心，其最後
X12n0276_p0507b23║云：雖念如來相好，而又不生愛著者，何也？蓋此事理
X12n0276_p0507b24║二念中，理念佛也。知佛相好，從因緣生，因緣即空，因
X12n0276_p0507c01║緣既空，即我自心，心本不生，何所愛著？不生愛著，是
X12n0276_p0507c02║真善觀如來相好者也。故下文云：於無念中，常念彼
X12n0276_p0507c03║佛。無念之念，是真念佛者也。若事念者，於佛相好，必
X12n0276_p0507c04║須深生好樂，念茲在茲，觀始成就。泥不可愛著之文，
X12n0276_p0507c05║悠悠揚揚，似念不念，觀何由成？今經蓋為執事迷理
X12n0276_p0507c06║者言，恐其發起魔事故也。
X12n0276_p0507c07║△般舟三昧經
X12n0276_p0507c08║慈心比丘終不中毒、中兵（云云），亦復如是。
X12n0276_p0507c09║佛言：慈心比丘，終不中毒，終不中兵，火不能燒，入水
X12n0276_p0507c10║不死，帝王不能得其便。行般舟三昧者，亦復如是。此
X12n0276_p0507c11║須善會經意。所以者何？以如是善人，萬一中毒，如孔
X12n0276_p0507c12║雀經，有比丘為蛇所螫；萬一中兵，如善友太子，為弟
X12n0276_p0507c13║刺其雙目；萬一中王難，如歌利割截，乃至三武，滅僧
X12n0276_p0507c14║安在？帝王不能得其便也。凡夫邪見人，便謗佛經為
X12n0276_p0507c15║妄語矣。應知此中，有事有理。事則慈能制兇，實有是
X12n0276_p0507c16║事。如佛言：我以無量劫來，修慈忍力，於五指端，出金
X12n0276_p0507c17║師子，而伏醉象，是慈力也。如持金剛經者，逢遇強寇，
X12n0276_p0507c18║刃三下而體不傷，是三昧力也。佛何妄語之有？理則
X12n0276_p0507c19║其心普慈，惡心永所不興，是毒不能施也；其心大悲，
X12n0276_p0507c20║殺心永所不起，是兵不能刃也；其心恬寂，嗔心永所
X12n0276_p0507c21║不生，是火不能燒也；其心淨潔，貪心永所不染，是水
X12n0276_p0507c22║不能溺也；其心堅固，猶如金剛，最劇諸緣，強力妄想，
X12n0276_p0507c23║無間得入，是帝王不能得其便也。佛何妄語之有？
X12n0276_p0507c24║
X12n0276_p0508a01║△楞伽經
X12n0276_p0508a02║佛在南海濱楞伽山中。
X12n0276_p0508a03║楞伽，此云不可往。山在海中，非神通莫能至，故異域
X12n0276_p0508a04║僧謂有寶八楞，故云楞伽。其說無考，從古為正。
X12n0276_p0508a05║彼名及相，是妄想自性（云云），名成自性。
X12n0276_p0508a06║此明三性入五法也。五法：名、相、妄想、正智、如如也。三
X12n0276_p0508a07║性：徧計、依他、圓成也。名、相對妄想，妄想即徧計也。妄
X12n0276_p0508a08║想對分別，分別即依他也。正智、如如對成，成即圓成
X12n0276_p0508a09║也。此宋譯也。魏、唐二譯，文小不同，而義一也。有人謂
X12n0276_p0508a10║不然，以名、相應對依他，妄想應對徧計，而無奈三譯
X12n0276_p0508a11║經文，炳如杲日，則遁而歸之唯識。然唯識云：五法三
X12n0276_p0508a12║性，諸聖教說，相攝不一，故有三說。其一，依他攝名、相、
X12n0276_p0508a13║分別、正智四法，圓成攝真如一法，徧計不攝，是第一
X12n0276_p0508a14║說，無彼人所說也。其二，依他攝相及分別二法，徧計
X12n0276_p0508a15║攝名一法，圓成攝正智、真如二法，是第二說，無彼人
X12n0276_p0508a16║所說也。其三，依他攝分別一法，徧計攝名、相二法，圓
X12n0276_p0508a17║成攝正智、真如二法，正今經義，是第三說，無彼人所
X12n0276_p0508a18║說，不待言也。三說皆無，何引唯識為證？即唯識誠有
X12n0276_p0508a19║之，亦無是論非經之理。何以故？論必宗經，違經立論，
X12n0276_p0508a20║成邪外故。
X12n0276_p0508a21║
X12n0276_p0508a22║△彌陀經
X12n0276_p0508a23║彼佛壽命及其人民，無量無邊阿僧祇劫，故名
X12n0276_p0508a24║阿彌陀。
X12n0276_p0508b01║經意蓋云：彼佛及其人民所有之壽命，悉無量無邊
X12n0276_p0508b02║阿僧祇劫也。亦可云：佛之壽命及其人民之壽命，悉
X12n0276_p0508b03║無量無邊阿僧祇劫也。置人民於壽命之下，是倒語
X12n0276_p0508b04║法；補壽命於人民之下，是含語法。隨用二法銷文，無
X12n0276_p0508b05║不可者。有人謂不然，言彼佛則誠壽命久遠，佛之人
X12n0276_p0508b06║民則其數眾多而無量無邊也，非其壽久遠而無量
X12n0276_p0508b07║無邊也。審爾，則劫之一字如何解釋？既取數多，何不
X12n0276_p0508b08║曰阿僧祇數，而曰阿僧祇劫也？為此說者，文理不通
X12n0276_p0508b09║故耳。不達二種語法，文不通也。不思法藏本願云：我
X12n0276_p0508b10║作佛時，我剎中人皆壽命無量，無有能計其數者。而
X12n0276_p0508b11║欲將極樂壽命同於娑婆，理不通也。恐悞初學，疑沮
X12n0276_p0508b12║往生，不得不辨。
X12n0276_p0508b13║△華嚴經
X12n0276_p0508b14║世主妙嚴品。
X12n0276_p0508b15║或疑：世尊成道，諸菩薩、諸天、諸神皆來集會，如一人
X12n0276_p0508b16║御極而百辟咸輔也，何為適合信、住、行等法門？諸位！
X12n0276_p0508b17║此恐寓言，非為實事，今請以喻明之。既知一人百辟
X12n0276_p0508b18║之交相成也，則一人御極，百辟之中法爾職文、職武、
X12n0276_p0508b19║職禮樂、職刑罸、職財用等，共佐一人以成一代之治
X12n0276_p0508b20║功也。一佛出世而諸聖賢之同時下生者，亦法爾為
X12n0276_p0508b21║信、為住、為行、為向、為地、為等，共佐一佛以成一代之
X12n0276_p0508b22║時教也。又如一心為主，亦法爾內之五臟六腑、外之
X12n0276_p0508b23║四肢百骸，相與共為一心之佐，孰主張是？孰造作是？
X12n0276_p0508b24║孰施行是？例而觀之，彼諸聖凡幽顯佐佛揚化，適與
X12n0276_p0508c01║法門脗合者，皆不期然而然，所謂不可思議者也。但
X12n0276_p0508c02║當信受，無容致疑。
X12n0276_p0508c03║華藏世界品。
X12n0276_p0508c04║或疑世界焉得浮處虗空，重重無盡？此恐寓言，非為
X12n0276_p0508c05║實事。然塵沙剎海，渺漠難明；日月晨辰，顯明易見。試
X12n0276_p0508c06║觀日月等，上無繩繫，下無根生，豈不浮處虗空？而又
X12n0276_p0508c07║前無所引，後無所催，誰為之運行者？凡此亦皆不可
X12n0276_p0508c08║思議，又何疑於華藏世界乎？
X12n0276_p0508c09║淨行品。
X12n0276_p0508c10║先德有以此品令蓮社中人各各持誦，蓋是即塵勞
X12n0276_p0508c11║而為佛事，不離穢土而已成淨邦者也。人各持誦，不
X12n0276_p0508c12║亦宜乎？
X12n0276_p0508c13║十住品。
X12n0276_p0508c14║四教儀註云：華嚴十住前無十信位，或以十梵行當
X12n0276_p0508c15║之，以梵行在十住前故也。然經中十住第十五，梵行
X12n0276_p0508c16║第十六，而晉經亦十住第十一，梵行第十二，何名梵
X12n0276_p0508c17║行在前？又問：明品不出十信之名，已具十信之事，註
X12n0276_p0508c18║者蓋未察耳。
X12n0276_p0508c19║隨好光明功德品。
X12n0276_p0508c20║阿僧祇品，明出世間廣大筭數，菩薩尚不能知，必佛
X12n0276_p0508c21║自說，固矣。隨好光明，菩薩亦不能知者，何也？蓋佛有
X12n0276_p0508c22║無量相，今姑就足言；相有無量好，今姑就一好言；好
X12n0276_p0508c23║有無量光，今姑就一光言。即此一光，不特菩薩、聲聞、
X12n0276_p0508c24║天、人等，蒙其利益，而下被地獄眾生；又不特脫離地
X12n0276_p0509a01║獄，生於人世，而徑生於天；又不特生天，而直登十地。
X12n0276_p0509a02║如是至神至妙，至廣至大，超情越量，不思議事，非佛
X12n0276_p0509a03║金口，儔能言之？
X12n0276_p0509a04║普賢行願品。
X12n0276_p0509a05║華嚴所說十方法界，如是廣大不可思議；圓頓法門，
X12n0276_p0509a06║如是廣大不可思議；普賢菩薩為華嚴長子，如是廣
X12n0276_p0509a07║大不可思議；所發十願，如是廣大不可思議。而要其
X12n0276_p0509a08║歸宿，乃曰：願我臨欲命終時，盡除一切諸障礙，面見
X12n0276_p0509a09║彼佛阿彌陀，即得往生安樂剎。夫不曰見遮那，不曰
X12n0276_p0509a10║生華藏，而所願在見彌陀、生安樂，果何為而然哉？又
X12n0276_p0509a11║繼之以願於勝蓮華生，又繼之以願於佛前授記，又
X12n0276_p0509a12║繼之以普願沉溺眾生悉得往生彼剎。噫！誦是經可
X12n0276_p0509a13║以深長思矣。
X12n0276_p0509a14║願我臨欲命終時。
X12n0276_p0509a15║十願、長行俱曰：善男子！則知是普賢勸發眾生。今頌
X12n0276_p0509a16║中曰：願我臨欲命終。故清涼大師謂應以願我二字
X12n0276_p0509a17║作是人讀之，則文義明顯矣。人有因此疑普賢勸人
X12n0276_p0509a18║非其自願，遂以往生專為凡夫。不知菩薩自利利人，
X12n0276_p0509a19║曾無二心。勸人如是，則自願亦如是，又何疑乎？經云：
X12n0276_p0509a20║佛告彌勒：此世界有七百二十億菩薩，如彌勒者，皆
X12n0276_p0509a21║生彼國，乃至無量佛剎。菩薩往生，普賢何獨不願？
X12n0276_p0509a22║
X12n0276_p0509a23║
X12n0276_p0509a24║
X12n0276_p0509b01║
X12n0276_p0509b02║
X12n0276_p0509b03║
X12n0276_p0509b04║△永嘉集
X12n0276_p0509b05║恰恰用心時，恰恰無心用。無心恰恰用，常用恰
X12n0276_p0509b06║恰無。
X12n0276_p0509b07║此四句先出心體，為下文惺寂張本。言心體本來如
X12n0276_p0509b08║是，故惺寂工夫不可偏廢也。恰恰兩解。一云：恰恰者，
X12n0276_p0509b09║用心也。依此解亦得。但恰恰即是用心，何須句句入
X12n0276_p0509b10║此二字？一云：恰恰者，適當也。今用此解，則常言所謂
X12n0276_p0509b11║恰好也。恰好正用心時，恰好正無心用。不是用心已
X12n0276_p0509b12║過，方乃無心。即時用心，即時無心，適當一時之頃也。
X12n0276_p0509b13║下二句反覆申明而已。先言無心恰恰用者，上明恰
X12n0276_p0509b14║恰用心時，恰恰無心用。今明恰恰無心時，恰恰有心
X12n0276_p0509b15║用也。末句又重申之，言此不獨一念為然。如是恰恰
X12n0276_p0509b16║常用而常無，即影射如是恰恰常無而常用也。故知
X12n0276_p0509b17║心體本自有無不二。下文惺惺寂寂，不過復其本體，
X12n0276_p0509b18║而豈有所加損哉？然此非永嘉語，融禪師偈也。偈有
X12n0276_p0509b19║八句，永嘉截取其四耳。偈云：恰恰用心時，恰恰無心
X12n0276_p0509b20║用。曲談名相勞，直說無繁重。無心恰恰用，常用恰恰
X12n0276_p0509b21║無。今說無心處，不與有心殊。至哉言也！非真了了，何
X12n0276_p0509b22║能及此？