X14n0289_p0268a01║
X14n0289_p0268a02║No. 289-A
X14n0289_p0268a03║ 楞伽楞嚴合轍小引
X14n0289_p0268a04║
X14n0289_p0268a05║夫談性宗者，多落理圈繢。談相宗者，多落事圈繢。不
X14n0289_p0268a06║知相即是性，性外無相。如波即是水，水外無波。真空
X14n0289_p0268a07║妙有，理事無礙。此不二法門也。楞伽有以相宗目之
X14n0289_p0268a08║者，而達摩西來，持此為傳佛心印。葢以三界唯心，萬
X14n0289_p0268a09║法唯識。但能了識藏即如來藏，則知自心所現虗妄
X14n0289_p0268a10║之相，本無自性，本自無生，即得自覺聖智境界。此直
X14n0289_p0268a11║指一心，不落階級，為大乘頓教也。若夫楞嚴為如來
X14n0289_p0268a12║密因，修證了義，真可以總攝諸經。其所指六根、六塵、
X14n0289_p0268a13║七大、十二處、十八界，豈不涉相。而經云：諸法所生，唯
X14n0289_p0268a14║心所現。辟如空華，畢竟無體。了知幻妄，即自歸真。捨
X14n0289_p0268a15║此生滅心，更無涅槃妙心耳。故曰：根塵同源，縛脫無
X14n0289_p0268a16║二。一切事究竟堅固，即一切理究竟堅固。非謂破相
X14n0289_p0268a17║而後為真也。通乎此者，豈惟二經合轍，即一大藏教，
X14n0289_p0268a18║同出一軌矣。一雨禪師，冥契真詮，洞徹心鏡。登壇說
X14n0289_p0268a19║法，非止一會。在在能發明心性，令人開正知見。絕非
X14n0289_p0268a20║時師餖飣摭拾，以應期場者比。頃卓錫天界，緇白皈
X14n0289_p0268a21║依。上首西竺，請其所著楞伽。楞嚴二經合轍，出以示
X14n0289_p0268a22║人。余諦觀之，直截通暢，性相圓融，一掃葛藤。真義海
X14n0289_p0268a23║之指南，闇室之明燭也。西竺募諸同志，刻而廣其傳。
X14n0289_p0268a24║屬不佞為之序，且樂助之。
X14n0289_p0268b01║天啟元年孟冬朔，浮渡居士吳用先和南譔
X14n0289_p0268b02║
X14n0289_p0268b03║
X14n0289_p0268b04║
X14n0289_p0268b05║
X14n0289_p0268b06║No. 289-B
X14n0289_p0268b07║ 楞嚴合轍自序
X14n0289_p0268b08║
X14n0289_p0268b09║予少孤，生於貧里，雖托身蕭寺，雅尚佛法，而意無所
X14n0289_p0268b10║屬。時山中有老宿然公者，能醫能詩，且能究教乘，喜
X14n0289_p0268b11║與之談，談則往往拈提楞嚴要旨以起予，予亦能默
X14n0289_p0268b12║領其旨。爾時乃屬意楞嚴，且私淑天如會解，即祁寒
X14n0289_p0268b13║溽暑，不廢檢討。或稍見一斑，則沾沾自喜，以為此經
X14n0289_p0268b14║奧旨盡乎是，當終身遵守無餘慕，遂潛伏太湖之西
X14n0289_p0268b15║山。歲丙戌，適無錫華藏啟楞嚴講期，時主法者為先
X14n0289_p0268b16║大師雪浪，首座為山中老宿源公。公與然公為同參
X14n0289_p0268b17║友，亦知教知詩，與予亦有交，寄一劄云：金陵雪浪，寔
X14n0289_p0268b18║當代大法師，識見卓遠，而譚鋒澎湃，如江傾河潟，真
X14n0289_p0268b19║末世津梁，人天眼目。今駐錫華藏，大闡楞嚴，公僻處
X14n0289_p0268b20║一隅，目瞪雲漢，何不出山一赴講席，預沾法味？予熟
X14n0289_p0268b21║思曰：楞嚴深意，十師盡發其玄奧，而天如復撮其要
X14n0289_p0268b22║義為會解，若眾寶聚，即講師口如懸河，不過恃聰明
X14n0289_p0268b23║知見塗抹世人，豈外此而能別竪新義乎？卒不去。公
X14n0289_p0268b24║復致書云：如來妙旨，廣大深淵，豈一知一見、一文一
X14n0289_p0268c01║義所能盡？譬如大海，蚊蝱飲之亦飽，鼴鼠飲之亦飽，
X14n0289_p0268c02║修羅飲之亦飽，此各隨其量耳，安見一口吸盡海水
X14n0289_p0268c03║者乎？公且來，當不負公，勿貢高為也。余遂欣然買舟，
X14n0289_p0268c04║直趨法會。于時先業師手拈麈尾，左顧右指，罄欬欠
X14n0289_p0268c05║伸，無非顯示第一義諦，盡掃文字支離之習。一時聽
X14n0289_p0268c06║眾有咋指者，有忭舞者，有讚歎者，僉曰：希有哉！是大
X14n0289_p0268c07║宗師而復為大教主者哉！余亦怳然失而恬然得也。
X14n0289_p0268c08║廼合掌謝首座曰：不虗公勸駕，不孤我一來。自是日
X14n0289_p0268c09║侍座側以聽，遇聱牙屈曲處，必咨請師。師曰：如來教
X14n0289_p0268c10║法，源委不二，而流派千差。然楞嚴一經，統萬法為兒
X14n0289_p0268c11║孫，攝羣經為眷屬。文雖十卷，實大藏之都序也。有志
X14n0289_p0268c12║教法者，不可不先讀，又不可不熟讀。熟則心目口齒
X14n0289_p0268c13║間隱隱隆隆，自有入路，不必借人頦頰，拾人涕唾。若
X14n0289_p0268c14║果先明經義，回視諸家註疏，涇渭立見。否則為註疏
X14n0289_p0268c15║奪心，而經義反晦矣。予始得看經法。自是以後，唯獨
X14n0289_p0268c16║坐靜處，案上唯置楞嚴，即胸中、眼角、口吻邊，亦唯置
X14n0289_p0268c17║楞嚴。且讀且思，遇不愜心處，即書而粘之壁。時時參
X14n0289_p0268c18║究，務求必達，故亦時時會心。積數年，而楞嚴一貫之
X14n0289_p0268c19║旨，字字皆契佛心，毫無齟齬。反觀向時伎倆，真管天
X14n0289_p0268c20║蠡海。覆取諸家註疏讀之，則是非得失了然，胷中略
X14n0289_p0268c21║無疑滯。於是將平生零星所得於師友邊者，及平生
X14n0289_p0268c22║自得者，錄成私記，藏之笥篋，以備遺忘。無何，偶於友
X14n0289_p0268c23║人案頭得見楞嚴正脉，展卷讀之，其指瑕擿疵處，則
X14n0289_p0268c24║與向所私記者大半相合，其不合者十之三四。然較
X14n0289_p0269a01║前諸師註疏，雖分鑣並轡，而駸駸時軼乎其前矣。余
X14n0289_p0269a02║歡喜自慶曰：安所有如是法師？我輩僻處一隅，曾不
X14n0289_p0269a03║耳其名，今何幸而獲無上希有之寶，豈所謂不求而
X14n0289_p0269a04║自至者耶？即欲謀諸檀越，登棗梨以廣其傳，不知板
X14n0289_p0269a05║傳於嘉湖久矣。第鑑師婆心太切，欲使人人盡解，故
X14n0289_p0269a06║經義無論易難，皆詳釋之。唯詳，故語亦繁，繁則不便
X14n0289_p0269a07║於初學，皆望洋而退。余故復將平日私記而與諸佛
X14n0289_p0269a08║性相若合一轍者，裒成一帙，以付欹劂，寔欲誘引同
X14n0289_p0269a09║志好繁好簡者，並入圓通法門耳。若夫經之大旨，已
X14n0289_p0269a10║先揭於定判，故不重敘，聊敘得法源委如此。
X14n0289_p0269a11║天啟龍飛辛酉二楞庵釋通潤書
X14n0289_p0269a12║
X14n0289_p0269a13║
X14n0289_p0269a14║
X14n0289_p0269a15║
X14n0289_p0269a16║
X14n0289_p0269a17║
X14n0289_p0269a18║
X14n0289_p0269a19║
X14n0289_p0269a20║
X14n0289_p0269a21║
X14n0289_p0269a22║
X14n0289_p0269a23║
X14n0289_p0269a24║
X14n0289_p0269b01║
X14n0289_p0269b02║No. 289
X14n0289_p0269b03║大佛頂如來密因修證了義諸菩薩
X14n0289_p0269b04║萬行首楞嚴經合轍卷第一
X14n0289_p0269b05║
X14n0289_p0269b06║明　二楞菴釋　通潤　述
X14n0289_p0269b07║初釋題目，　次釋譯人、譯語、筆授之名
X14n0289_p0269b08║大佛頂三字，若據他經，即是佛身三十二相中無
X14n0289_p0269b09║見頂相也。在青螺紺髮中，周圍紅色，如春山吐日，
X14n0289_p0269b10║而頂不可見。初降生時，應持以九地菩薩為乳母，
X14n0289_p0269b11║欲窮其頂，上歷？河沙佛土，終不能見。此即三密中
X14n0289_p0269b12║之一密也。此經始於無見頂相放光說呪，而如來
X14n0289_p0269b13║首標有三摩提，名大佛頂。若據經顯義，是指菩提
X14n0289_p0269b14║涅槃元清淨體如來藏心言也。由此心體含吐十
X14n0289_p0269b15║虗，彌綸萬有，五目不能覩其形，四辯莫能談其狀，
X14n0289_p0269b16║唯我大覺覩明星時，開佛知見，直覰其頂，故名此
X14n0289_p0269b17║法為大覺最尊最勝之頂法也。如來密因修證了
X14n0289_p0269b18║義者，即是顯此法所以為大佛頂也。言如來者，即
X14n0289_p0269b19║大覺之別號。不變名如，隨緣為來，小乘如而不來，
X14n0289_p0269b20║凡夫來而不如，唯我大覺亦如亦來，故名如來。言
X14n0289_p0269b21║密因者，獨知獨見之謂密，出生聖果之謂因，謂大
X14n0289_p0269b22║覺依此頂法為因而興萬行也。言修證者，鍊磨治
X14n0289_p0269b23║習之謂修，忘心默契之謂證，謂大覺依此頂法而
X14n0289_p0269b24║斷惑證真也。言了義者，無不究盡之謂了，不落言
X14n0289_p0269c01║思之謂義，謂大覺為此第一義諦大事因緣出現
X14n0289_p0269c02║於世，今已究盡無餘，故曰了義也。良以眾生業識
X14n0289_p0269c03║茫茫，全無知覺，恒處長夜，流轉生死，無有了期。小
X14n0289_p0269c04║乘坐守化城，躭寂滅樂，自止中途，不能前進，亦未
X14n0289_p0269c05║能了。即使菩薩至等覺位，前程有路，未至圓極，尚
X14n0289_p0269c06║未畢功，終是不了。唯是大覺，障盡惑空，因窮果滿，
X14n0289_p0269c07║能事已畢，更無餘事，一義皆了，更無餘義。故知法
X14n0289_p0269c08║性山高，惟如來直造其頂，無復可上，方始得了，成
X14n0289_p0269c09║無上覺。下文云：如是重重，單複十二，方盡玅覺，成
X14n0289_p0269c10║無上道。故曰如來密因，修證了義也。諸菩薩萬行
X14n0289_p0269c11║首楞嚴者，謂始從乾慧，以至等覺，亦皆以此頂法
X14n0289_p0269c12║為因，而修六度，分斷無明，分證真理，上歷菩薩聖
X14n0289_p0269c13║位，故能步步踏佛階梯，事事得成堅固，所謂析栴
X14n0289_p0269c14║檀而片片皆香，碎拱璧而塵塵是玉。然雖未了，已
X14n0289_p0269c15║得分真，故曰諸菩薩萬行首楞嚴也。是知元清淨
X14n0289_p0269c16║體，如來藏心，唯佛與佛，乃能究盡，名究竟覺。唯諸
X14n0289_p0269c17║菩薩，分斷分證，名隨分覺。故下文云：過去諸如來，
X14n0289_p0269c18║斯門已成就，現在諸菩薩，今各入圓明。除諸佛菩
X14n0289_p0269c19║薩，其餘出世小果，治世聖賢，雖亦各有悟入，依稀
X14n0289_p0269c20║髣髴，窺見一斑，類皆坐在相似覺中。以不能空五
X14n0289_p0269c21║蘊，銷六根，盡五住，超二死，未超心量，未至圓極故
X14n0289_p0269c22║也。唯諸佛菩薩，窮高極深，透性徹相，證無上法，是
X14n0289_p0269c23║無等等。故經中標曰大佛頂首楞嚴王，厥旨深哉。
X14n0289_p0269c24║經者，常也。作終古之常規，為佛燈之後𦦨故。若依
X14n0289_p0270a01║下文，心可軌持，故稱曰經。如是則三科七大，悉皆
X14n0289_p0270a02║是經，以心徧攝一切法故。若依法華玄義，則偏用
X14n0289_p0270a03║一塵。如佛在時，金口宣揚，聽者得道，是以聲為經。
X14n0289_p0270a04║若佛去世，紙墨流傳，是以色為經。若謂修我法者，
X14n0289_p0270a05║證乃自知，是以法為經。此方用三塵而已。餘三根
X14n0289_p0270a06║鈍，鼻齅紙墨，則無所知。身觸經卷，亦不能覺。舌噉
X14n0289_p0270a07║紙墨，亦不能解。若他土，則全用六塵。如淨名云：於
X14n0289_p0270a08║食等者，於法亦等。此即偏用舌根所對為經。或有
X14n0289_p0270a09║國土，以天衣觸身而得道，此偏用觸為經。或見佛
X14n0289_p0270a10║光明而得道，此偏用色為經。眾香國中，以香為佛
X14n0289_p0270a11║事，此偏用香為經。或寂滅無言，觀心得道，此偏用
X14n0289_p0270a12║意為經。他方六根利，六塵皆得為經。此土三根鈍，
X14n0289_p0270a13║唯以三塵為經也。
X14n0289_p0270a14║天竺沙門般剌密諦譯。
X14n0289_p0270a15║天竺，西域國之總名，此翻月邦，以大國形於小國，
X14n0289_p0270a16║眾國如星，此邦如月故。沙門，此云勤息，勤行善法，
X14n0289_p0270a17║止息惡行故。般剌密諦，此云極量，譯師名也，譯者
X14n0289_p0270a18║翻梵字而成華字。
X14n0289_p0270a19║此經係龍勝菩薩於龍宮默誦而出，五天世主最
X14n0289_p0270a20║所寶惜，秘而不傳。昔天台智者大師聞西域有是
X14n0289_p0270a21║經，夙夜西望，拜求願見，而未及見。般剌密諦欲傳，
X14n0289_p0270a22║震旦屢竊而來，皆被獲回。後以微妙細㲲書之，乃
X14n0289_p0270a23║破臂藏於皮中，航海而達廣州。會宰相房融知南
X14n0289_p0270a24║銓在廣，請就制止寺譯出而筆受之。經成，謄寫入
X14n0289_p0270b01║奏。適中宗初嗣，國家多事，未遑頒行。有神秀禪師
X14n0289_p0270b02║入內道場，見所奏本，傳寫歸荊州度門寺。時慧振
X14n0289_p0270b03║法師常慕此經，訪度門寺而得之，經始傳。天寶十
X14n0289_p0270b04║年，西京興福寺惟慤法師復於故相房融家得其
X14n0289_p0270b05║筆受之本，始作疏解而廣傳之。
X14n0289_p0270b06║烏萇國沙門彌伽釋迦譯語。
X14n0289_p0270b07║烏萇，此云苑，古大國之苑囿，國以此得名，在北天
X14n0289_p0270b08║竺。彌伽釋迦，此云能降伏，譯語即度語，謂裁度兩
X14n0289_p0270b09║方正理，翻梵語而成華言也。
X14n0289_p0270b10║菩薩戒弟子前正議大夫同中書門下平章事房融
X14n0289_p0270b11║筆受。
X14n0289_p0270b12║菩薩戒者，宰官而受菩薩戒者也。弟子者，以三寶
X14n0289_p0270b13║為大師也。前者，舊也，謂現謫廣州，知南銓事，故指
X14n0289_p0270b14║以下官名，乃其舊職也。正議者，史稱正諫，言官也。
X14n0289_p0270b15║大夫者，謂大扶世教，正風化，舉直措枉，樹立人才
X14n0289_p0270b16║之稱。同者，兼也。中書、門下，二俱內省，即左右相府
X14n0289_p0270b17║也。然中書多掌王言，門下多出政事，融乃權兼二
X14n0289_p0270b18║省，故並書之。平章事者，書曰平章百姓，謂平均萬
X14n0289_p0270b19║物，章明庶政，是其職事也。房融即房琯之父，父子
X14n0289_p0270b20║俱相，而融略出琯傳。筆受者，謂譯語之後或拙醜，
X14n0289_p0270b21║則秉筆而潤色之。房相在譯場中，亦兼此職，故與
X14n0289_p0270b22║二師互顯其功也。
X14n0289_p0270b23║凡經大旨，無論豐約，科為三分：一、序分，二、正宗分，
X14n0289_p0270b24║三、流通分。初先明序分，有通有別。
X14n0289_p0270c01║如是我聞：一時，佛在室羅筏城祗桓精舍，與大比丘
X14n0289_p0270c02║眾千二百五十人俱，皆是無漏大阿羅漢。
X14n0289_p0270c03║先明通序，諸經通用故。亦名證信序，證法有所授，
X14n0289_p0270c04║令人生信故。昔世尊將涅槃時，阿難以三問問佛：
X14n0289_p0270c05║一問佛涅槃後，我等云何依止？二問佛滅度後，誰
X14n0289_p0270c06║當作師？三問一切經首，作何等語？佛言：我涅槃後，
X14n0289_p0270c07║當依四念處。從今日後，波羅提木叉，是汝之師。一
X14n0289_p0270c08║切經首，當安如是我聞等。及世尊滅度後，阿難陞
X14n0289_p0270c09║座說法，三疑競起：一疑佛再生，二疑他方佛來，三
X14n0289_p0270c10║疑阿難轉身成佛。阿難舉如是我聞等，三疑頓息。
X14n0289_p0270c11║故經首皆以此冠之。如是者，指法之辭。我者，結集
X14n0289_p0270c12║之人自稱。謂如是之法，是我親從佛聞，非己臆說。
X14n0289_p0270c13║一時者，以說法時，西天東土，紀曆不同，故總云一。
X14n0289_p0270c14║佛者，覺也。謂自覺覺他，覺行圓滿故。室羅筏，或名
X14n0289_p0270c15║舍衛，此翻豐德。以國豐四德，謂財寶、五欲、多聞、解
X14n0289_p0270c16║脫也。祗，具云祗陀，此云戰勝，匿王太子名，生時父
X14n0289_p0270c17║王與外國戰勝，因立美號。桓，即林也，須達布金買
X14n0289_p0270c18║園，而太子施林，即祗樹給孤獨園。精舍，亦名精藍，
X14n0289_p0270c19║即給孤所建寂靜處也。比丘，含三義，謂乞士、破惡、
X14n0289_p0270c20║怖魔。千二百五十人者，初度陳如等五人；次度三
X14n0289_p0270c21║迦葉兄弟，兼徒一千；次度舍利弗、目犍連，各兼徒
X14n0289_p0270c22║一百；次度耶舍長者五十人，經舉大數，故減五人。
X14n0289_p0270c23║此眾並先事外道，勤苦累劫，一無所證，纔遇如來，
X14n0289_p0270c24║即得聖果，故感佛恩，常隨佛化，為常隨眾也。漏，謂
X14n0289_p0271a01║滲漏，此漏有三，謂欲漏、有漏、無明漏，今無此三種
X14n0289_p0271a02║滲漏，故曰無漏。阿羅漢，含三義，謂不生、殺、賊、應供。
X14n0289_p0271a03║大者，揀非定性，是回心向佛。乘者，此上即六種成
X14n0289_p0271a04║就，謂信、聞、時、主、處、眾也。
X14n0289_p0271a05║佛子住持，善超諸有；能於國土，成就威儀；從佛轉輪，
X14n0289_p0271a06║妙堪遺囑；嚴淨毗尼，弘範三界；應身無量，度脫眾生；
X14n0289_p0271a07║拔濟未來，越諸塵累。
X14n0289_p0271a08║此嘆德也。先嘆自利德。住者，安住如來宮殿，故經
X14n0289_p0271a09║云：如來宮殿無有邊，自然覺者處其中。持者，掌握
X14n0289_p0271a10║如來法印，故經云：持此呪心，能於十方摩頂授記，
X14n0289_p0271a11║自果未成，亦於十方蒙佛授記。住此殿，握此印，能
X14n0289_p0271a12║行法王，令紹法王位，故名佛子。善超諸有者，謂欲
X14n0289_p0271a13║有、色有、無色有，總指三界受生處，以三界人天不
X14n0289_p0271a14║亡因果，故曰諸有。小乘以出三界為超，不名為善，
X14n0289_p0271a15║今則即三界而出三界，非若昔日畏三界如牢獄，
X14n0289_p0271a16║故曰善超也。能於下，嘆利他德。調而熟之曰成，即
X14n0289_p0271a17║而順之曰就，有威可畏，有儀可法，如三千威儀、八
X14n0289_p0271a18║萬細行，自能成就，亦成就人，所謂不起滅盡定而
X14n0289_p0271a19║現諸威儀，非若昔日躭寂滅而不肯成就眾生也。
X14n0289_p0271a20║從佛轉輪者，謂助佛揚化，轉大法輪，非若昔日但
X14n0289_p0271a21║念空、無相、無作，不欣說法也。妙堪遺囑者，謂如來
X14n0289_p0271a22║以家業付之之謂遺，以後事託之之謂囑，今既荷
X14n0289_p0271a23║擔家業，又能發願持經，故曰妙堪，非若昔日不堪
X14n0289_p0271a24║受是法，不生一念好樂也。嚴淨毗尼，弘範三界者，
X14n0289_p0271b01║毗尼，此云調伏，調練身心，制伏過非，即三聚戒也。
X14n0289_p0271b02║嚴以身言，淨以心言，十目所視，十手所指，敢不嚴
X14n0289_p0271b03║乎？毫釐繫念，三途業因，敢不淨乎？今已具足清白
X14n0289_p0271b04║梵行，言為世法，行為世則，非若昔日戒有漏缺，目
X14n0289_p0271b05║為名字羅漢，不能為法於三界也。應身無量，度脫
X14n0289_p0271b06║眾生者，度謂除其苦，脫謂解其縛，正言隨類度生，
X14n0289_p0271b07║隨方解縛，非若昔日膠柱鼓瑟，無方便也。拔濟未
X14n0289_p0271b08║來，越諸塵累者，謂墮見刺者拔之，溺欲泥者濟之，
X14n0289_p0271b09║汙根為塵，牽心為累，今皆令彼超越，不落陷穽，此
X14n0289_p0271b10║見悲心極於未來，非若昔日唯為一身，如獐獨跳
X14n0289_p0271b11║也。
X14n0289_p0271b12║其名曰：大智舍利弗、摩訶目犍連、摩訶拘絺羅、富樓
X14n0289_p0271b13║那彌多羅尼子、須菩提、優波尼沙陀等而為上首。
X14n0289_p0271b14║此列名也。名者，實之賓，故有實必有名。舍利，此云
X14n0289_p0271b15║鶖弗，即子也。其母名舍利，以其眼黑白分明，動轉
X14n0289_p0271b16║流利如之，故連母為名。目犍連，此云采菽氏名。拘
X14n0289_p0271b17║律陀，此云無節樹。摩訶拘絺羅，此云大膝，舍利弗
X14n0289_p0271b18║之舅，即長爪梵志。富樓那，此云滿父名。彌多羅尼，
X14n0289_p0271b19║此云慈母名，今連父母名，故云滿慈子。須菩提云：
X14n0289_p0271b20║空生，生時庫藏皆空。占者云：解空之相，既善且吉，
X14n0289_p0271b21║亦名善現、善吉。優波尼沙陀，此云塵性空，於六塵
X14n0289_p0271b22║中悟色性故。上首者，上，過也，即君子不欲多上人
X14n0289_p0271b23║之上，首即首出庶物之首。言諸羅漢各有過人之
X14n0289_p0271b24║能，出人頭地，如舍利弗智慧第一，目犍連神通第
X14n0289_p0271c01║一，拘絺羅博學第一，滿慈子說法第一，須菩提解
X14n0289_p0271c02║空第一等。
X14n0289_p0271c03║復有無量，辟支無學，并其初心，同來佛所，屬諸比丘，
X14n0289_p0271c04║休夏自恣。十方菩薩，咨決心疑，欽奉慈嚴，將求密義。
X14n0289_p0271c05║即時如來，敷坐宴安，為諸會中，宣示深奧。法筵清眾，
X14n0289_p0271c06║得未曾有，迦陵仙音，徧十方界。恒沙菩薩，來聚道場，
X14n0289_p0271c07║文殊師利，而為上首。
X14n0289_p0271c08║此敘雲集眾也。辟支，此云獨覺，亦云緣覺。出無佛
X14n0289_p0271c09║世，觀物變易，自覺無生者，名獨覺。出於佛世，觀十
X14n0289_p0271c10║二因緣，流轉還滅，而悟無生者，名緣覺。其根比聲
X14n0289_p0271c11║聞稍利，以能侵斷習氣故。無學，即真窮惑盡者。初
X14n0289_p0271c12║心，即研真斷惑者。同來佛所者，即不謀而至，不約
X14n0289_p0271c13║而親也。屬諸下，出其來意。屬者，適當也。休夏自恣
X14n0289_p0271c14║者，比丘當初夏時，即結制禁足安居，不令乞食，名
X14n0289_p0271c15║休夏。亦名坐蠟自恣者，是期滿解制之日，即七月
X14n0289_p0271c16║十四、十五、十六三日也。九旬禁足，無由覲佛，故於
X14n0289_p0271c17║解制之日，自知有過，恣其自陳，自不知過，恣任僧
X14n0289_p0271c18║舉，所以考九旬之德業也。十方者，謂不止一方。菩
X14n0289_p0271c19║薩，此云覺有情。咨，問也。決，通也。謂心有疑滯，故請
X14n0289_p0271c20║問而求決通也。欽，敬也。奉，承也。慈以攝言，嚴以折
X14n0289_p0271c21║言，謂如來具折攝二門，故敬承也。將求密義者，言
X14n0289_p0271c22║所以欽承者，不獨求決通疑滯，且欲更求密修密
X14n0289_p0271c23║證之了義也。即時下，順機說法也。敷坐宴安者，展
X14n0289_p0271c24║坐具而宴然安居也。宣示深奧者，為說幽深秘奧
X14n0289_p0272a01║之法也。法筵猶法席，清眾即清淨眾。得未曾有者，
X14n0289_p0272a02║聞所未聞也。迦陵，此云好音鳥，佛音似之，故以為
X14n0289_p0272a03║比。徧十方界者，昔目連窮佛音聲，盡其神力，歷？河
X14n0289_p0272a04║沙界，至一佛國，報身甚大，飯鉢邊圍可當大路，目
X14n0289_p0272a05║連振錫而遊其上。彼諸弟子問其佛曰：安所有虫
X14n0289_p0272a06║而人其貌者？彼佛曰：是娑婆世界釋迦高足弟子，
X14n0289_p0272a07║未可以小而易之。因問目連：何為至此？連以窮佛
X14n0289_p0272a08║音聲對。彼佛語連云：佛音無盡，非汝可窮。連乃反。
X14n0289_p0272a09║故知如來音聲徧十方界。恒沙菩薩來聚道場者，
X14n0289_p0272a10║由心洞十方，聞聲而集也。文殊，此云妙德，表根本
X14n0289_p0272a11║智，為擇法眼，故居上首。
X14n0289_p0272a12║時波斯匿王，為其父王諱日營齋，請佛宮掖自迎如
X14n0289_p0272a13║來，廣設珍羞無上妙味，兼復親延諸大菩薩。城中復
X14n0289_p0272a14║有長者居士，同時飯僧佇佛來應。佛勅文殊，分領菩
X14n0289_p0272a15║薩及阿羅漢，應諸齋主。
X14n0289_p0272a16║此匿王請供也。波斯匿，此云勝軍，是舍衛國王。諱
X14n0289_p0272a17║日，即忌日。人子於親亡之日，言之酸楚，故隱諱而
X14n0289_p0272a18║不敢言，故以死日為忌日也。營齋者，修冥福以資
X14n0289_p0272a19║先王也。宮掖者，王之內庭及左右掖。設齋內庭者，
X14n0289_p0272a20║敬之至也。自迎者，敬法王之德，忘人王之勢也。珍
X14n0289_p0272a21║羞者，羞，進也。言所進之饍，皆世間貴重之物，非凡
X14n0289_p0272a22║品也。延，亦迎也。既自迎佛，復自迎僧，敬師以及弟
X14n0289_p0272a23║子也。福德俱隆，名長者。清淨自居，名居士。同時飯
X14n0289_p0272a24║僧者，上行下效也。竚，竢立也。佛勅分應者，慰眾心
X14n0289_p0272b01║也。王命曰勅，故法王之命亦曰勅。問：世尊分身無
X14n0289_p0272b02║量不自應，而令文殊分領應供者，何義？答：示同世
X14n0289_p0272b03║法，無相奪倫也。若言分身無量，即菩薩、羅漢各各
X14n0289_p0272b04║皆能，奚必世尊耶？
X14n0289_p0272b05║唯有阿難先受別請，遠遊未還不遑僧次，既無上座
X14n0289_p0272b06║及阿闍黎，途中獨歸其日無供。即時阿難執持應器，
X14n0289_p0272b07║於所遊城次第循乞，心中初求最後檀越以為齋主，
X14n0289_p0272b08║無問淨穢剎利尊姓及栴陀羅，方行等慈不擇微賤，
X14n0289_p0272b09║發意圓成一切眾生無量功德。
X14n0289_p0272b10║此發起序也。發起此經由緒故亦名別序，各有發
X14n0289_p0272b11║起因緣故。此經以誤墮婬室為發起，故先敘誤墮
X14n0289_p0272b12║之由。阿難此云慶喜，斛飯王之子，佛成道日生淨
X14n0289_p0272b13║飯，既聞太子成道，斛飯復奏王宮生男，舉國欣慶
X14n0289_p0272b14║因名慶喜，佛堂弟也。先受別請者，謂自恣日前先
X14n0289_p0272b15║受別方之請也。不遑猶無暇，詩云不遑將父是也。
X14n0289_p0272b16║應供常規輪次而出，今阿難既受別請尚未還歸，
X14n0289_p0272b17║無暇列於眾僧之次也。上更無人曰上座。阿闍黎
X14n0289_p0272b18║此云軌範師，能紏正弟子者，律制僧遠出二師翊
X14n0289_p0272b19║從，所以嚴行止防誤失也。今無二師故獨歸，不列
X14n0289_p0272b20║僧次故無供。即時下敘平等行慈。應器鉢也，應己
X14n0289_p0272b21║食量為大小故。次第循乞者，謂挨門而乞無揀擇
X14n0289_p0272b22║也。最後檀越謂曾未飯僧行施者，初求二字便是
X14n0289_p0272b23║阿難走作處，經云願求諸佛慧亦不著，願求求佛
X14n0289_p0272b24║慧尚不令貪著，況無供而求未飯僧之檀越乎？且
X14n0289_p0272c01║纔有求心便有分別，既有分別便有淨穢有貴賤，
X14n0289_p0272c02║安能一目平等視之哉？剎利王家、栴陀羅屠家也。
X14n0289_p0272c03║方行等慈者，既曰初求又曰方行，見得阿難本無
X14n0289_p0272c04║是心，因無供而卒起是心也。發意猶言作意，調而
X14n0289_p0272c05║應偶而會者，方能入鄽垂手平等行慈，今言作意
X14n0289_p0272c06║見得勉強，非不思不勉之比。
X14n0289_p0272c07║阿難已知如來世尊訶須菩提及大迦葉為阿羅漢
X14n0289_p0272c08║心不均平，欽仰如來開闡無遮度諸疑謗，經彼城隍
X14n0289_p0272c09║徐步郭門，嚴整威儀肅恭齋法。
X14n0289_p0272c10║此敘發意行乞，是隨順佛語，不由中出也。須菩提
X14n0289_p0272c11║捨貧從富，大迦葉捨富從貧。一謂富者易施，一謂
X14n0289_p0272c12║貧者植因。如來訶其心不均平，以有去不去故不
X14n0289_p0272c13║均，分貧分富故不平。今阿難欽仰如來昔日之語，
X14n0289_p0272c14║故發是意。一以闡平等無遮無礙之慈，一以度眾
X14n0289_p0272c15║人生疑生謗之口。言疑謗者，若專向貧家，則富者
X14n0289_p0272c16║疑之曰，是必詭名乞食者，非佛弟子也。若專向富
X14n0289_p0272c17║家，則貧者謗之曰，是必竊慕聲勢者，非佛弟子也。
X14n0289_p0272c18║阿難發意欲度疑謗，故於高門懸薄，次第循乞也。
X14n0289_p0272c19║經，猶歷也。城外無水之地曰隍。郭門，城門也。經彼
X14n0289_p0272c20║四句，描寫乞食時規行矩步之態，正見心未融化
X14n0289_p0272c21║處。如此行履，可入淨而不可入穢，可入佛而不可
X14n0289_p0272c22║入魔，可比丘而不可菩薩。今比丘而卒行菩薩事，
X14n0289_p0272c23║何異見彈而求鴞炙。然不至於折鼎足而覆公餗
X14n0289_p0272c24║者，如來神呪之力也。此段發起因緣，但看金剛經
X14n0289_p0273a01║爾時世尊著衣持鉢，入舍衛城乞食等語，自然中
X14n0289_p0273a02║節，毫無勉強。則聖賢心跡判然，斷非蠟等可進矣。
X14n0289_p0273a03║爾時，阿難因乞食次，經歷婬室，遭大幻術。摩登伽女
X14n0289_p0273a04║以娑毗迦羅先梵天呪攝入婬席，婬躬撫摩，將毀戒
X14n0289_p0273a05║體。
X14n0289_p0273a06║此敘誤墮婬室也。因乞食次，猶言因次第乞食也。
X14n0289_p0273a07║幻術者，變無為有，化有為無，以虗幻之術惑人心
X14n0289_p0273a08║目者也。摩登伽，此云本性妓女也。娑毗迦羅，即金
X14n0289_p0273a09║頭外道所傳呪術名。先梵天者，謂是古昔梵天所
X14n0289_p0273a10║授，神其說以動人也。攝入婬席者，由阿難具佛二
X14n0289_p0273a11║十相好，色美如銀，登伽起愛，遂以呪力攝之而入
X14n0289_p0273a12║婬席也。婬躬撫摩，將毀戒體者，謂以婬身逼近，欲
X14n0289_p0273a13║毀阿難淨戒之體也。由尊者求心未歇，作意未忘，
X14n0289_p0273a14║心未曾平，見何曾等，乃欲平等行慈，竟遭魔手。故
X14n0289_p0273a15║知非得事事無礙者，斷不能入泥入水，平等行慈
X14n0289_p0273a16║矣。真淨云：事事無礙，如意自在。手把猪頭，口誦淨
X14n0289_p0273a17║戒。趂出婬房，未還酒債。十字街頭，解開布袋。如此
X14n0289_p0273a18║行履，方堪垂手接人，行平等慈，入淨入穢，都無障
X14n0289_p0273a19║礙。問：此經直顯楞嚴大定，何故以多聞誤墮為發
X14n0289_p0273a20║起？答：大都性識聰敏者，樂博聞廣見。聞見既多，則
X14n0289_p0273a21║心不專而志不一，無由得此大定，故假多聞之人
X14n0289_p0273a22║為發起。然必誤墮婬室者，以欲漏未除，縱有多聞，
X14n0289_p0273a23║皆滋愛本。若欲漏一除，則多聞皆成智寶。故下經
X14n0289_p0273a24║云：欲漏不先除，畜聞成過誤。先德亦云：聞中生解，
X14n0289_p0273b01║意下丹青。目前雖美，久蘊成病。故以多聞誤墮為
X14n0289_p0273b02║發起也。問：若是，則如來所說三藏十二部類皆無
X14n0289_p0273b03║用，何故經中復說聞一句一偈者皆得作佛，其不
X14n0289_p0273b04║解者為無聞比丘？答：若聞法而肯進修，即一句一
X14n0289_p0273b05║偈皆得菩提；若多聞而不修，即三藏十二部瀾翻
X14n0289_p0273b06║熟讀，只滋愛染。故大經云：如人善方藥，自疾不能
X14n0289_p0273b07║救，於法不修行，多聞亦如是。問：若是，則修正定者
X14n0289_p0273b08║不必讀經看教，唯是隳肢體，黜聰明，守愚抱拙以
X14n0289_p0273b09║為事，可乎？曰：若不通經教，則理性不明，禪觀不解，
X14n0289_p0273b10║尚不知徑路，何由得入？若唯以堆堆死坐如枯樁
X14n0289_p0273b11║為事，古人訶之為魂不散死人，落空亡外道，又謂
X14n0289_p0273b12║之默照邪禪，惡乎可？故知理觀未明，必先討尋經
X14n0289_p0273b13║教；經教既明，已知入路，方堪進修。若經教已明，禪
X14n0289_p0273b14║觀已解，入路已知，而嘵嘵唯以口舌爭雄，不肯潛
X14n0289_p0273b15║修密證為不可耳。尊者正為以多聞為實證者作
X14n0289_p0273b16║標牓，不為蠢然無知者作標牓也。
X14n0289_p0273b17║如來知彼婬術所加，齋畢旋歸，王及大臣、長者、居士
X14n0289_p0273b18║俱來隨佛，願聞法要。於時世尊頂放百寶無畏光明，
X14n0289_p0273b19║光中出生千葉寶蓮，有佛化身結跏趺坐，宣說神呪，
X14n0289_p0273b20║勅文殊師利將呪往護，惡呪銷滅，提獎阿難及摩登
X14n0289_p0273b21║伽歸來佛所。
X14n0289_p0273b22║此如來哀救也。如來常儀齋畢說法，今既速歸必
X14n0289_p0273b23║有所為，故王臣大眾隨來也。頂放百寶無畏光明
X14n0289_p0273b24║者，示此光明是最勝法，無善不具故曰百寶，無惡
X14n0289_p0273c01║不摧故曰無畏。光中出生千葉寶蓮者，示此智光
X14n0289_p0273c02║為萬行之本也。有佛化身結跏趺坐者，示此智光
X14n0289_p0273c03║為諸佛之母也。佛不自說呪令化佛說者，示此呪
X14n0289_p0273c04║心是不動智，必是不動佛說也。佛勅文殊將呪往
X14n0289_p0273c05║護惡呪銷滅者，魔呪元屬婬根，佛既說呪復勅大
X14n0289_p0273c06║智慧人持呪而往，則全呪是人、全人是呪，以此呪
X14n0289_p0273c07║力加之婬根，如湯銷氷、如明破暗，故令摩登婬火
X14n0289_p0273c08║頓歇，阿難戒體如初。提獎歸來者，謂提撕獎勸令
X14n0289_p0273c09║歸見佛也。序分竟。
X14n0289_p0273c10║此下正宗，分大科為二：一是菩提涅槃根本，二
X14n0289_p0273c11║是生死流轉根本。○初科復分為四：一見道分，
X14n0289_p0273c12║二修道分，三證道分，四結經分。且初見道分。
X14n0289_p0273c13║阿難見佛頂禮悲泣，恨無始來一向多聞未全道力，
X14n0289_p0273c14║殷勤啟請十方如來，得成菩提妙奢摩他、三摩、禪那
X14n0289_p0273c15║最初方便。於時復有恒沙菩薩，及諸十方大阿羅漢、
X14n0289_p0273c16║辟支佛等，俱願樂聞，退坐默然承受聖旨。
X14n0289_p0273c17║此因誤墮而請大定也。古人得一指頭禪，一生用
X14n0289_p0273c18║之不盡。阿難歷劫憶持如來秘密妙嚴，不能免離
X14n0289_p0273c19║摩登伽難。故知博學多聞，若不真修實證，盡落鬼
X14n0289_p0273c20║家活計。及對境風，一吹便倒。皆由平日學力有餘，
X14n0289_p0273c21║道力不足，故因誤墮而陡然發憤。正如蘇季敝裘
X14n0289_p0273c22║還鄉，不得不刺股揣摩，以圖卿相也。恨是憤憤悱
X14n0289_p0273c23║悱，意道人不可無此恨。恨是獲法身之前茅。阿難
X14n0289_p0273c24║悟後改願，由此一恨，向後悲淚痛責，皆從此恨流
X14n0289_p0274a01║出。一向多聞，未全道力者。一向者，正指等與釋迦
X14n0289_p0274a02║空王佛所同時發心言也。從外入者為多聞，從內
X14n0289_p0274a03║出者為道力。古德云，從語言文字入者其力淺，從
X14n0289_p0274a04║自己胸中流出者其力大是也。殷勤下。欣佛果而
X14n0289_p0274a05║請，因心也。菩提，果覺也。奢摩他等，因心也。若準常
X14n0289_p0274a06║途，奢摩他云止，三摩云等至，禪那云靜慮。若準圓
X14n0289_p0274a07║覺，寂靜銷幻寂滅為義。若準本經，妙湛總持不動
X14n0289_p0274a08║為義也。言妙湛者，謂此心體妙覺湛然，本來清淨
X14n0289_p0274a09║故。總持者，謂此心體三科七大，無不周徧故。不動
X14n0289_p0274a10║者，謂此心體在聖而聖，在凡而凡，不落聖凡故。或
X14n0289_p0274a11║奢摩他是不變義，三摩是隨緣義，禪那是不變隨
X14n0289_p0274a12║緣，隨緣不變義。或奢摩他是空如來藏，三摩是不
X14n0289_p0274a13║空如來藏，禪那是空不空如來藏也。意謂此一心
X14n0289_p0274a14║三觀，我已熟聞，但不曾悟，不曾修，不曾證，不得其
X14n0289_p0274a15║用，故為魔力攝持，無由自脫，始信多聞，無益於己。
X14n0289_p0274a16║然我雖蒙如來授記作佛，若不修因，終難得果，十
X14n0289_p0274a17║方如來悉由此三得成正覺，不知如來最初何由
X14n0289_p0274a18║而得開悟，何由而得證入也。問：此經既請三觀，何
X14n0289_p0274a19║處是答奢摩他，何處是答三摩提，何處是答禪那？
X14n0289_p0274a20║答：若在見道分，是先與剖析其義，令彼解悟，故從
X14n0289_p0274a21║破妄心，破業識，以至破因緣自然，和合不和合，直
X14n0289_p0274a22║顯玅覺性是本有究竟堅固不壞之體，是答奢摩
X14n0289_p0274a23║他義。復明陰入處界，一一皆是妙覺性中流出，悉
X14n0289_p0274a24║無自性，以顯一切事究竟堅固不壞，以答三摩提
X14n0289_p0274b01║義。復明七大相本是妄，性本是真，雖循業發現，周
X14n0289_p0274b02║徧法界，而清淨本然，不曾動著，以明即事即理，是
X14n0289_p0274b03║答禪那義。故阿難從此開悟，而讚佛法身即是玅
X14n0289_p0274b04║湛總持不動尊也。故自四卷初復興二問，辨明三
X14n0289_p0274b05║科七大之疑，而以三如來藏作結，以顯一心圓通
X14n0289_p0274b06║具含三義，故稱為妙。若起信一心具含體相用三，
X14n0289_p0274b07║故稱為大耳。意謂即此一如來藏心，離萬法而獨
X14n0289_p0274b08║露曰奢摩他，即萬法而無跡曰三摩提，在即離而
X14n0289_p0274b09║非即離曰禪那，名雖有三，總一如來圓通藏心也。
X14n0289_p0274b10║若在修道分，二十五聖於三科七大各證圓通，而
X14n0289_p0274b11║獨選耳根一門深入者，是以耳根為入三如來藏
X14n0289_p0274b12║之門也。若證道分，即以三如來藏為因地心，中中
X14n0289_p0274b13║流入以至妙覺，此又以三如來藏為果地覺也。故
X14n0289_p0274b14║知見道見此，修道修此，證道證此，更無他法。問：三
X14n0289_p0274b15║觀已知大槩，若最初方便，下文當何所指？答：若在
X14n0289_p0274b16║見道分，當以破心顯見為最初方便，修道分的以
X14n0289_p0274b17║耳根入門為最初方便，證道分以不生不滅因心
X14n0289_p0274b18║為最初方便也。若據阿難一問，則一經大旨，見修
X14n0289_p0274b19║證道盡可包羅，故下文見道一分是答妙奢摩他、
X14n0289_p0274b20║三摩、禪那，修道一分是答耳根為最初方便，證道
X14n0289_p0274b21║一分是答十方如來得成菩提。意謂欲得菩提果
X14n0289_p0274b22║覺，必先入妙奢摩他、三摩、禪那如來藏心為因地，
X14n0289_p0274b23║欲入如來藏心，必從耳根反聞為修行方便也。
X14n0289_p0274b24║佛告阿難：汝我同氣情均天倫，當初發心於我法中
X14n0289_p0274c01║見何勝相，頓捨世間深重恩愛？
X14n0289_p0274c02║此最初審知見也。阿難既請三觀為成佛之因，世
X14n0289_p0274c03║尊即當答云：如何是奢摩他？如何是三摩？如何是
X14n0289_p0274c04║禪那？不如是答，而反詰其最初發心者何居？葢妙
X14n0289_p0274c05║之一字，是如來自證法門，向人輕吐不得。且阿難
X14n0289_p0274c06║正當初發憤時，又不可即施峻厲法藥。故先逆探
X14n0289_p0274c07║其病源，緩緩道出。如我同氣，情均天倫者，所以慰
X14n0289_p0274c08║其心也。意謂他人請問，亦必盡情吐露。況汝與我
X14n0289_p0274c09║同條共本，有所請問，而不盡情向汝道者哉？藹然
X14n0289_p0274c10║兄弟之情，溢乎言表。但汝問我成道最初方便，我
X14n0289_p0274c11║却問汝出家最初發心。葢車無三寸轄，則不可行；
X14n0289_p0274c12║戶無三尺關，則不可閉。病不知其源，則難施法藥。
X14n0289_p0274c13║故因其請而反詰之也。意謂世間至恩至愛，莫如
X14n0289_p0274c14║父母。而汝最初發心，在我法中，有何所見？頓將深
X14n0289_p0274c15║恩重愛，一時割捨，投我出家。先德云：末後牢關，不
X14n0289_p0274c16║離最初一句。故阿難如是問，世尊亦如是審之。
X14n0289_p0274c17║阿難白佛：我見如來三十二相，勝妙殊絕，形體映徹，
X14n0289_p0274c18║猶如琉璃，常自思惟：此相非是欲愛所生。何以故？欲
X14n0289_p0274c19║氣麤濁，腥臊交遘，膿血雜亂，不能發生勝淨妙明紫
X14n0289_p0274c20║金光聚，是以渴仰，從佛剃落。
X14n0289_p0274c21║此初，陳眾生知見也。我見如來三十二相，見即見
X14n0289_p0274c22║分，相即相分。三十二者，始於無見頂相，終於足下
X14n0289_p0274c23║安平。勝妙殊絕者，是認三十二相為奇特也。超萬
X14n0289_p0274c24║類而首出曰勝，處五濁而不染曰妙，混眾形而獨
X14n0289_p0275a01║異曰殊，在諸聖而特尊曰絕。形體映徹，猶如琉璃
X14n0289_p0275a02║者，長短大小曰形，百骸四肢曰體，內外洞明曰映
X14n0289_p0275a03║徹，故以琉璃為喻。阿難被世尊一問，將底蘊盡情
X14n0289_p0275a04║吐出，却被三十二相一時換却眼睛，豈知能見所
X14n0289_p0275a05║見皆屬依他，盡是虗妄耶？常自思惟下，復從見相
X14n0289_p0275a06║處分淨分染，生愛生憎，是虗妄中重添虗妄，此則
X14n0289_p0275a07║從依他而生徧計也。故曰此相不是欲愛所生，以
X14n0289_p0275a08║欲氣麤濁，不能發生琉璃映徹之勝淨，紫金光聚
X14n0289_p0275a09║之妙明。故見如來三十二相，生渴仰心，作奇特想，
X14n0289_p0275a10║作希有想，於是頓捨恩愛，從佛剃落。此則厭麤濁
X14n0289_p0275a11║而欣淨明，皆是識心分別計度。豈知染相不忘，故
X14n0289_p0275a12║為魔轉。淨相不忘，又為佛轉。雖佛魔有異，淨穢差
X14n0289_p0275a13║殊，無非知見立知，總是合塵背覺。此中所說見相，
X14n0289_p0275a14║是三細中之轉現。思惟是六麤，為一經之發脉。故
X14n0289_p0275a15║下文先破六麤，次破三細，次顯如來藏心。次第紬
X14n0289_p0275a16║繹，方見深旨。
X14n0289_p0275a17║佛言：善哉！阿難！汝等當知，一切眾生從無始來生死
X14n0289_p0275a18║相續，皆由不知常住真心性淨明體用諸妄想，此想
X14n0289_p0275a19║不真故有輪轉。
X14n0289_p0275a20║此雙標真妄，為一經之綱宗也。善哉者，縱辭。言汝
X14n0289_p0275a21║見三十二相，便能割愛出家，豈非世間決裂大丈
X14n0289_p0275a22║夫事，何善如之。第此一念，厭染愛淨，正是眾生知
X14n0289_p0275a23║見。此從發潤二種無明流出，生死相續，皆由於此。
X14n0289_p0275a24║故即奪云汝等云云。一切眾生，總指三界未超分
X14n0289_p0275b01║段生死者言。不知，即不覺也。常住真心，性淨明體，
X14n0289_p0275b02║即佛知見也。在紛擾而不變異曰常，在生滅而無
X14n0289_p0275b03║去來曰住，在幻妄而不爛壞曰真，在萬法而不動
X14n0289_p0275b04║搖曰性，在汙濁而不染曰淨，在欲氣而不昏曰明。
X14n0289_p0275b05║言汝有此心體勝淨妙明，本周法界，而不知反認
X14n0289_p0275b06║如來勝淨妙明形體映徹之相，以為奇特，而生渴
X14n0289_p0275b07║仰。是即舍爾靈龜，觀我朵頥，非妄想而何。由汝日
X14n0289_p0275b08║日所用者，皆用此妄想。此想不是汝之常住真心，
X14n0289_p0275b09║是汝生死根本。由汝錯用此心，認賊為子，故有生
X14n0289_p0275b10║死流轉耳。臨濟云，你一念心清淨光，是你屋裏法
X14n0289_p0275b11║身佛。一念無差別光，是你屋裏報身佛。一念無差
X14n0289_p0275b12║別光，是你屋裏化身佛。此三種佛，是你即今聽法
X14n0289_p0275b13║者是。尊者不自反觀，向外馳求，可謂業識茫茫，無
X14n0289_p0275b14║本可據矣。
X14n0289_p0275b15║汝今欲研無上菩提真發明性，應當直心詶我所問。
X14n0289_p0275b16║十方如來同一道故，出離生死皆以直心，心言直故，
X14n0289_p0275b17║如是乃至終始地位，中間永無諸委曲相。
X14n0289_p0275b18║此恐尊者言有隱諱，故勉其直心答問也。言汝既
X14n0289_p0275b19║欲研究無上菩提，真欲發明自性，應當直心吐露
X14n0289_p0275b20║於我，有疑直問，有問直答，不得半吞半吐，藏頭露
X14n0289_p0275b21║尾。若爾，便成委曲相矣。先德云：擬心思量早是曲，
X14n0289_p0275b22║了不擬心，一一天真一一明。妙淨名云：直心是道
X14n0289_p0275b23║場，由直故能出生死，由直故能證菩提。十方諸佛
X14n0289_p0275b24║皆以直心直言為造道之始，心言既直，內外一如，
X14n0289_p0275c01║則生死可以直超，妙莊嚴海可以直入。故臺山婆
X14n0289_p0275c02║子凡見人問路，便云驀直去，若有一毫委曲，便落
X14n0289_p0275c03║眾生知見，即遭枝岐。下文云：狂心自歇，歇即菩提。
X14n0289_p0275c04║此直路也。不成菩提，乃至別成聲聞緣覺及外道
X14n0289_p0275c05║天魔者，皆曲路也。今尊者分淨分穢，便是一心有
X14n0289_p0275c06║兩條路，早成迂曲，故勉之也。
X14n0289_p0275c07║阿難！我今問汝，當汝發心緣於如來三十二相，將何
X14n0289_p0275c08║所見？誰為愛樂？阿難白佛言：世尊！如是愛樂用我心
X14n0289_p0275c09║目，由目觀是如來勝相，心生愛樂，故我發心願捨生
X14n0289_p0275c10║死。
X14n0289_p0275c11║此細審眾生知見也。尊者索頭已在世尊手裏，故
X14n0289_p0275c12║捻定見相，發心重翻問端，要令自己搜尋妄本，言：
X14n0289_p0275c13║汝當初見三十二相時，將恁麼物去見？生渴仰時，
X14n0289_p0275c14║又是誰去愛樂？尊者若向此處識得誰何二字，一
X14n0289_p0275c15║生參學事畢，爭奈不分緇素，信口答云：由目觀見，
X14n0289_p0275c16║心生愛樂。目即眼根，心即意識，眼見心知，便是眾
X14n0289_p0275c17║生知見。豈知藏識名心，心之精光是見？下文重重
X14n0289_p0275c18║開示，不過翻眾生知見為佛知見耳。
X14n0289_p0275c19║佛告阿難：如汝所說，真所愛樂因於心目，若不識知
X14n0289_p0275c20║心目所在，則不能得降伏塵勞。譬如國王為賊所侵
X14n0289_p0275c21║發兵討除，是兵要當知賊所在，使汝流轉心目為咎。
X14n0289_p0275c22║我今問汝，唯心與目今何所在？
X14n0289_p0275c23║此細審眾生知見所生處也。由阿難認定見者是
X14n0289_p0275c24║眼，愛者是心，不知生死顛倒，正坐於此。故世尊就
X14n0289_p0276a01║上一拶，鞠其所起之處，言：汝既認愛樂三十二相
X14n0289_p0276a02║者是心，見三十二相者是眼，已著賊了。譬如國被
X14n0289_p0276a03║賊侵，發兵討除，要先知賊所依之處，然後塞其去
X14n0289_p0276a04║路，絕其資粮，搗其巢穴，斬其首級，則邊境肅清，烽
X14n0289_p0276a05║煙自息。今汝輪轉生死，不由外物，元是自己家親
X14n0289_p0276a06║作祟，自劫家寶。若欲以三觀神兵除之，必先知其
X14n0289_p0276a07║處所。故詰之曰：唯汝能見之目，與能知之心，今在
X14n0289_p0276a08║何所？心目所在，是第二番審辭。由尊者病根深厚，
X14n0289_p0276a09║故世尊將其病源，一一審究明白，方始對病發藥
X14n0289_p0276a10║耳。
X14n0289_p0276a11║阿難白佛言：世尊！一切世間十種異生，同將識心居
X14n0289_p0276a12║在身內，縱觀如來青蓮華眼亦在佛面。我今觀此浮
X14n0289_p0276a13║根四塵秖在我面，如是識心實居身內。
X14n0289_p0276a14║此是尊者初呈槍法，執心在內也。十種異生者，十
X14n0289_p0276a15║二類生中，除空、散、無想，以無身心二相故。識心，指
X14n0289_p0276a16║意識言。青蓮華眼者，以如來目淨修廣，如青蓮故。
X14n0289_p0276a17║浮根四塵，即色、香、味、觸所成麤浮眼根，以對勝義，
X14n0289_p0276a18║名浮塵根。意謂自凡至聖，莫不眼在外而心在內，
X14n0289_p0276a19║我寧不知眼在外而心實居身內乎？尊者雖是伶
X14n0289_p0276a20║牙俐齒，旁若無人，殊不知腦門已是著地，即今三
X14n0289_p0276a21║尺童子，試問其心。即以手指點胷而曰在內者，此
X14n0289_p0276a22║由父母胎中受形之始，吸取赤白二滴為身，便有
X14n0289_p0276a23║此執，不待教而自能，謂之俱生無明，亦謂之堅固
X14n0289_p0276a24║妄想，故牢執此身為心之舍宅，若瓶鵝井蛙，終不
X14n0289_p0276b01║能出，更不知身反在於心中，若大海之一漚，此即
X14n0289_p0276b02║眾生一大迷也。故尊者亦同此計。若使尊者向心
X14n0289_p0276b03║目所在一問處，識得地頭，便與世尊把手共行，優
X14n0289_p0276b04║游覺海，安得復有下文種種妄執耶？
X14n0289_p0276b05║佛告阿難：汝今現坐如來講堂，觀祗陀林今何所在？
X14n0289_p0276b06║世尊！此大重閣清淨講堂在給孤園，今祗陀林實在
X14n0289_p0276b07║堂外。阿難！汝今堂中先何所見？世尊！我在堂中先見
X14n0289_p0276b08║如來，次觀大眾，如是外望萬矚林園。阿難！汝矚林園
X14n0289_p0276b09║因何有見？世尊！此大講堂戶牖開豁，故我在堂得遠
X14n0289_p0276b10║瞻見。
X14n0289_p0276b11║尊者執心在內，以為必然，如壯士鼓氣，上冲牛斗。
X14n0289_p0276b12║世尊是一切智人，洞見肺腑，不與分文折句，展疏
X14n0289_p0276b13║牒科，就將目前淺近易了之事，以反詰之，令他親
X14n0289_p0276b14║口答出，無處躲閃，然後用法窟法爪，生擒活捉。故
X14n0289_p0276b15║先審定內外境，故曰汝今等。尊者答出，堂在林中，
X14n0289_p0276b16║林在堂外，故曰此大等。次復審定先後見，尊者答
X14n0289_p0276b17║出，先見內而後見外。三復審其見外之因，尊者答
X14n0289_p0276b18║出，因戶牖開豁而得見外。世尊三問，尊者亦連下
X14n0289_p0276b19║三轉語，一一皆落。世尊綣繢向下，即用其語以破
X14n0289_p0276b20║之，所謂執子之矛，刺子之盾也。
X14n0289_p0276b21║爾時，世尊在大眾中，舒金色臂摩阿難頂，告示阿難
X14n0289_p0276b22║及諸大眾：有三摩提，名大佛頂首楞嚴王，具足萬行，
X14n0289_p0276b23║十方如來一門超出妙莊嚴路，汝今諦聽。阿難頂禮，
X14n0289_p0276b24║伏受慈旨。
X14n0289_p0276c01║此先示三觀之體，為開佛知見之根本也。阿難始
X14n0289_p0276c02║問妙奢摩他，三摩，禪那，最初方便。世尊反詰其最
X14n0289_p0276c03║初發心，驗其知見，是真是妄。而阿難果用識心，取
X14n0289_p0276c04║著有相可見之如來，却迷自己無相可見之真佛。
X14n0289_p0276c05║如來復詰其緣三十二相時，將誰見而將誰愛樂。
X14n0289_p0276c06║尊者答以目見而心樂。如來復徵心目所起之處。
X14n0289_p0276c07║尊者確然執定此心在色身之內。至此則阿難賊
X14n0289_p0276c08║身已露，賊物現存，無隱諱處。今欲進而破之，故先
X14n0289_p0276c09║示之曰，有三摩提云云。意謂此大佛頂，周徧含容，
X14n0289_p0276c10║無法不具，無行不圓。然不可以智知，不可以見見。
X14n0289_p0276c11║為菩薩父，為諸佛母。即我三十二相，皆是此中所
X14n0289_p0276c12║現影像。云何反認此在色身之內耶。今汝欲研無
X14n0289_p0276c13║上菩提，開佛知見，要先識此無見頂相。則不奢摩
X14n0289_p0276c14║而自成奢摩，不三摩而自成三摩，不禪那而自成
X14n0289_p0276c15║禪那。謂之真如三昧，亦名一行三昧。菩薩得此三
X14n0289_p0276c16║昧，則萬行具足。念念可以證真常，頭頭可以到究
X14n0289_p0276c17║竟。又謂之首楞嚴王。十方如來，依此一門，超出妙
X14n0289_p0276c18║莊嚴果海。不遭枝岐，更無委曲。又何患畜聞之過
X14n0289_p0276c19║誤，道力之不全耶。故古德云：道源不遠，性海非遙。
X14n0289_p0276c20║但向己求，莫從他覓。覓即不得，得亦不真。然則欲
X14n0289_p0276c21║研無上菩提，此是下手第一著也。若欲成就此著，
X14n0289_p0276c22║須從一門為最初方便。以此一門，是入妙莊嚴之
X14n0289_p0276c23║大路。所謂一路涅槃門也。下文七番破處，皆是揭
X14n0289_p0276c24║露此義。惜尊者以思惟心，測度如來頂法。自隔蕭
X14n0289_p0277a01║墻，終不得見耳。問：此中不標奢摩禪那，而獨標三
X14n0289_p0277a02║摩提者，何故？答：此三摩提，即下文所指大陀羅門。
X14n0289_p0277a03║諸三摩提，妙修行路也。奢摩由此而悟，禪那由此
X14n0289_p0277a04║而證。故曰：如幻三摩提，彈指超無學。以除此一門，
X14n0289_p0277a05║別無修行之路。故世尊注意於三摩提，而二十五
X14n0289_p0277a06║聖，皆從此入。即古觀音如來亦曰：從聞思修，入三
X14n0289_p0277a07║摩地。以如來藏中，是大總持如來藏故也。○定林
X14n0289_p0277a08║曰：摩頂者，撫以示愛。禮足者，伏以示敬。上愛下，故
X14n0289_p0277a09║摩頂。下敬上，故禮足也。
X14n0289_p0277a10║佛告阿難：如汝所言，身在講堂，戶牖開豁，遠矚林園。
X14n0289_p0277a11║亦有眾生在此堂中，不見如來，見堂外者。阿難答言：
X14n0289_p0277a12║世尊在堂，不見如來，能見林泉，無有是處。阿難！汝亦
X14n0289_p0277a13║如是，汝之心靈一切明了。若汝現前所明了心實在
X14n0289_p0277a14║身內，爾時先合了知內身。頗有眾生先見身中，後觀
X14n0289_p0277a15║外物？縱不能見心、肝、脾、胃，爪生、髮長、筋轉、脉搖，誠合
X14n0289_p0277a16║明了，如何不知？必不內知，云何知外？是故應知，汝言
X14n0289_p0277a17║覺了能知之心住在身內，無有是處。
X14n0289_p0277a18║此破妄心不在內也。如汝下，先牒前言。亦有下，次
X14n0289_p0277a19║覆審所見。阿難下，三、自墮術中。向下世尊不別開
X14n0289_p0277a20║爐竈，即借其現成挺杖以擊之，意謂在堂不見如
X14n0289_p0277a21║來，決不能見林泉。今汝所計却是在堂不見如來，
X14n0289_p0277a22║而能外見林泉者矣，故曰汝亦如是。若汝靈知之
X14n0289_p0277a23║心在六根門頭，明明不昧，了了常知。若此現前明
X14n0289_p0277a24║了之心實在身內，爾時先合內見腑臟，後觀外物，
X14n0289_p0277b01║方始法喻相合。可有眾生先見腑臟，而後方觀外
X14n0289_p0277b02║物者乎？縱不能見其中深，亦當見其膚淺，如何深
X14n0289_p0277b03║淺都不知耶？若汝心靈，內既不見心肝脾胃，中不
X14n0289_p0277b04║見爪生髮長、筋轉脉搖，而在外又能見林泉者，此
X14n0289_p0277b05║與在堂不見如來、不見大眾，而能外見林泉者何
X14n0289_p0277b06║異？此何故而然耶？故曰必不內知，云何知外。云何
X14n0289_p0277b07║二字是反詰而為生下之端也。阿難槍法至此，却
X14n0289_p0277b08║被世尊一總擔折倒了也。是故下，結破不在內處。
X14n0289_p0277b09║阿難稽首而白佛言：我聞如來如是法音，悟知我心
X14n0289_p0277b10║實居身外。所以者何？譬如燈光然於室中，是燈必能
X14n0289_p0277b11║先照室內，從其室門後及庭際。一切眾生不見身中
X14n0289_p0277b12║獨見身外，亦如燈光居在室外不能照室，是義必明
X14n0289_p0277b13║將無所惑，同佛了義得無妄耶？
X14n0289_p0277b14║此第二，執心在外也。此因世尊尋常為執心外有
X14n0289_p0277b15║法者，說三界唯心，有情無情同一法性，尊者性識
X14n0289_p0277b16║聰敏，一聞必不內知，云何知外二語，撥動舊習便
X14n0289_p0277b17║捨內取外，故曰我聞等。所以下，引喻曲成見外而
X14n0289_p0277b18║不見內，故曰譬如燈光從室門出後及庭際故能
X14n0289_p0277b19║見外，亦如燈光在外不能照室故不見內也。是義
X14n0289_p0277b20║決然明白定無疑惑，即同如來了義之談必無謬
X14n0289_p0277b21║妄，故曰同佛了義得無妄耶。
X14n0289_p0277b22║佛告阿難：是諸比丘，適來從我室羅筏城，循乞摶食
X14n0289_p0277b23║歸祗陀林，我已宿齋。汝觀比丘，一人食時諸人飽不？
X14n0289_p0277b24║阿難答言：不也。世尊！何以故？是諸比丘，雖阿羅漢軀
X14n0289_p0277c01║命不同，云何一人能令眾飽？
X14n0289_p0277c02║世尊是大手宗匠，左來左轉，右來右轉，這邊那邊，
X14n0289_p0277c03║無可不可，在內在外，皆可掃除。亦將一喻相詶，所
X14n0289_p0277c04║謂投桃報李，得馬還牛也。故曰是諸等。摶食者，有
X14n0289_p0277c05║形段而可摶取者也。宿，止也。一人食時諸人飽否
X14n0289_p0277c06║者，審其彼食而能此飽乎否也。不也者，謂彼羅漢
X14n0289_p0277c07║子縛雖盡，果縛猶存，不能合眾人為一體，安能一
X14n0289_p0277c08║人食而令眾飽。觀此答辭，則尊者所計又脫節矣。
X14n0289_p0277c09║佛告阿難：若汝覺了知見之心實在身外，身心相外
X14n0289_p0277c10║自不相干，則心所知身不能覺，覺在身際心不能知。
X14n0289_p0277c11║我今示汝兜羅綿手，汝眼見時心分別不？阿難答言：
X14n0289_p0277c12║如是，世尊。佛告阿難：若相知者，云何在外？是故應知，
X14n0289_p0277c13║汝言覺了能知之心住在身外，無有是處。
X14n0289_p0277c14║此正破心不在外也。若身心相外，則彼此了不相
X14n0289_p0277c15║干，是則心所知者身不能覺，身所覺者心不能知，
X14n0289_p0277c16║方合軀命不同，彼不飽此。我今下，驗其身心果相
X14n0289_p0277c17║外否也。兜羅，此云細香。綿色如霜，佛手如之。如是
X14n0289_p0277c18║者，言眼見而心即生分別，是相知而不相外也。佛
X14n0289_p0277c19║告下，一撥便轉，不勞餘力。是故下，結破不在外處。
X14n0289_p0277c20║阿難點箇紙燈與世尊相見，却被世尊一吹頓滅
X14n0289_p0277c21║矣。
X14n0289_p0277c22║阿難白佛言：世尊！如佛所言，不見內故不居身內，身
X14n0289_p0277c23║心相知不相離故不在身外。我今思惟知在一處。佛
X14n0289_p0277c24║言：處今何在？阿難言：此了知心既不知內而能見外，
X14n0289_p0278a01║如我思忖潛伏根裏。猶如有人取琉璃椀合其兩眼，
X14n0289_p0278a02║雖有物合而不留礙，彼根隨見隨即分別。然我覺了
X14n0289_p0278a03║能知之心不見內者，為在根故；分明矚外無障礙者，
X14n0289_p0278a04║潛根內故。
X14n0289_p0278a05║此第三，計潛根也。此計亦是世尊談法相時，四緣
X14n0289_p0278a06║生識，根為增上。以有此種子故，一聞眼見心生分
X14n0289_p0278a07║別之語，即躍然引起，轉計潛根，故曰彼根隨見。隨
X14n0289_p0278a08║即分別也。潛，藏也。根即勝義根，以能發識比知是
X14n0289_p0278a09║根，不知此心自本自根，生一切法，妄計根能生心，
X14n0289_p0278a10║而心潛伏根裏。猶如下，引喻以成己執。琉璃喻眼，
X14n0289_p0278a11║眼復喻心，琉璃合眼而不礙眼見，如眼根合心而
X14n0289_p0278a12║不礙心見也。然我下，曲成不見內而見外者，皆由
X14n0289_p0278a13║潛根故也。
X14n0289_p0278a14║佛告阿難：如汝所言，潛根內者猶如琉璃，彼人當以
X14n0289_p0278a15║琉璃籠眼，當見山河、見琉璃不？如是，世尊，是人當以
X14n0289_p0278a16║琉璃籠眼，實見琉璃。佛告阿難：汝心若同琉璃合者，
X14n0289_p0278a17║當見山河，何不見眼？若見眼者，眼即同境，不得成隨。
X14n0289_p0278a18║若不能見，云何說言此了知心潛伏根內如琉璃合？
X14n0289_p0278a19║是故應知，汝言覺了能知之心潛伏根裏如琉璃合，
X14n0289_p0278a20║無有是處。
X14n0289_p0278a21║此正破心不潛根也。世尊將錯就錯，審問琉璃來
X14n0289_p0278a22║歷，故曰如汝等。爭奈尊者來歷不明，答云如是，又
X14n0289_p0278a23║踏空也。世尊明察秋毫，搜人短處，乃云：喻中眼見，
X14n0289_p0278a24║山河亦見。琉璃法中既是心見，山河亦應見，眼云
X14n0289_p0278b01║何不見？若使心能見眼，眼即反為心家所緣之境，
X14n0289_p0278b02║不是能生之根，則汝所計彼根隨見隨即分別，則
X14n0289_p0278b03║不得成，是犯自語相違過。若使心不見眼，又犯法
X14n0289_p0278b04║喻不齊過。如是則二俱不成，云何汝計潛伏根內
X14n0289_p0278b05║如琉璃合？是故下，結破不在根處。阿難捧出琉璃
X14n0289_p0278b06║椀子與世尊鬬，富又被世尊碎成虀粉矣。
X14n0289_p0278b07║阿難白佛言：世尊！我今又作如是思惟：是眾生身，腑
X14n0289_p0278b08║臟在中、竅穴居外，有臟則暗、有竅則明。今我對佛開
X14n0289_p0278b09║眼見明，名為見外；閉眼見暗，名為見內。是義云何？
X14n0289_p0278b10║此第四，雙計內外也。此亦世尊談法性時，所說眼
X14n0289_p0278b11║能見明，亦能見暗。故尊者一聞，眼即同境，不得成
X14n0289_p0278b12║隨。即持兩可之說，雙計根能見明見暗，為見內見
X14n0289_p0278b13║外。吳興云：初計在內，佛以不見腑臟為破。次計在
X14n0289_p0278b14║外，復招身心相離之難。又計潛根，且乖琉璃籠眼
X14n0289_p0278b15║之喻。良以有藏則暗，則見暗時，即名見內，不必要
X14n0289_p0278b16║見心肝脾胃。有竅則明，故見明時，即名見外，不必
X14n0289_p0278b17║責其身心相外。內外若成，又非獨潛根裏。如此則
X14n0289_p0278b18║可免前三者之過。然不知此義當與不當，故曰是
X14n0289_p0278b19║義云何。所謂中心疑者，其辭枝
X14n0289_p0278b20║佛告阿難：汝當閉眼見暗之時，此暗境界為與眼對？
X14n0289_p0278b21║為不對眼？若與眼對，暗在眼前，云何成內？若成內者，
X14n0289_p0278b22║居暗室中，無日月燈，此暗室中皆汝焦腑。若不對者，
X14n0289_p0278b23║云何成見？
X14n0289_p0278b24║此破見暗名見內也。汝當下，雙開二關以審定。若
X14n0289_p0278c01║與下，正破。謂此暗相若與眼對，則此暗相在汝眼
X14n0289_p0278c02║前，云何成得閉眼見暗名為見內？設許暗相雖在
X14n0289_p0278c03║眼前亦可成在內者，則凡住暗室中無光明處，此
X14n0289_p0278c04║諸暗室則應盡是汝之三焦六腑，無是理也。若此
X14n0289_p0278c05║暗相不與眼對，則應此眼不與暗合，云何眼前又
X14n0289_p0278c06║見黑暗？如是則眼與暗相，對與不對皆不成內矣。
X14n0289_p0278c07║若離外見，內對所成。合眼見暗，名為身中。開眼見明，
X14n0289_p0278c08║何不見面？若不見面，內對不成。見面若成，此了知心
X14n0289_p0278c09║及與眼根乃至虗空，何成在內？若在虗空，自非汝體，
X14n0289_p0278c10║即應如來今見汝面亦是汝身。汝眼已知身合非覺，
X14n0289_p0278c11║必汝執言身眼兩覺應有二知，即汝一身應成兩佛。
X14n0289_p0278c12║是故應知，汝言見暗名見內者，無有是處。
X14n0289_p0278c13║此縱奪例破見暗不成見內也。言縱許此暗相不
X14n0289_p0278c14║在外而在內，亦許合眼見暗之時，名為反觀身中。
X14n0289_p0278c15║是則開眼見明之時，亦應反觀己面。若開眼時，既
X14n0289_p0278c16║不能返觀己面，則合眼時，亦不能返觀身中。故曰：
X14n0289_p0278c17║若不見面，內對不成。若謂開眼見明之時，亦能見
X14n0289_p0278c18║面，則汝心眼皆在虗空，亦不得成反觀身中，名內
X14n0289_p0278c19║對矣。若心眼既在虗空，則應虗空即是汝體，汝身
X14n0289_p0278c20║反不屬汝。若謂心眼在空，雖見己面，還是己身，則
X14n0289_p0278c21║應如來今見汝面，豈如來身亦即汝之身乎？且汝
X14n0289_p0278c22║心眼既在虗空，已有知覺，則汝此身應無知覺。必
X14n0289_p0278c23║汝執言身自有覺，空中之眼亦自有知，則汝一身
X14n0289_p0278c24║應有兩知：一在虗空，一在己身。既有二知，則汝一
X14n0289_p0279a01║身應成兩佛。有是理乎？如是展轉推窮，則兩可之
X14n0289_p0279a02║說，瓦解氷銷。是故下，結破不在內外處。雙計內外，
X14n0289_p0279a03║尤見阿難巧思，所謂巧累於理，儁傷其道。世尊破
X14n0289_p0279a04║處，如庖丁解牛，隨手運轉，不犯鋒鋩。所以云：萬般
X14n0289_p0279a05║支準費工夫，一切順隨成善巧。○先德云：欲識佛
X14n0289_p0279a06║去處，只這語音是。是則能知之心，住在身內，未甞
X14n0289_p0279a07║不是。如云：天地同根，萬物一體。三科七大，咸是真
X14n0289_p0279a08║如。則計身外，未甞不是。如云：汝觀此會聖眾，用目
X14n0289_p0279a09║循歷，其目周視，但如鏡中，無別分折。汝識於中，次
X14n0289_p0279a10║第標指。則計潛根，未甞不是。若曰：見暗見明，性非
X14n0289_p0279a11║遷改。則雙計內外，亦未甞不是。但阿難執跡生情，
X14n0289_p0279a12║故問處句句成病。世尊隨方解縛，故答處句句成
X14n0289_p0279a13║藥。古德云：會得則死句皆成活句，會不得活句皆
X14n0289_p0279a14║成死句。神奇化為臭腐，臭腐復化為神奇，實無定
X14n0289_p0279a15║法。此上四計，皆因世尊云何知外一語，鈎動阿難。
X14n0289_p0279a16║故尊者捨一執一，所謂承言者喪，滯句者迷。向後
X14n0289_p0279a17║三計，知見已窮，復牽引世尊所說性相深義，引蔓
X14n0289_p0279a18║抽條，妄生計度，唐突世尊。不知是則總是，非則總
X14n0289_p0279a19║非也。
X14n0289_p0279a20║阿難言：我常聞佛開示四眾，由心生故種種法生，由
X14n0289_p0279a21║法生故種種心生。我今思惟，即思惟體實我心性，隨
X14n0289_p0279a22║所合處心則隨有，亦非內、外、中間三處。
X14n0289_p0279a23║此第五，計心在隨所合處也。阿難見世尊展轉逐
X14n0289_p0279a24║破，故先引世尊所說者為證據，欲以杜如來之口。
X14n0289_p0279b01║豈知如來渾身是劍，觸之即死，毫不容情哉。心法
X14n0289_p0279b02║相生，正謂心境皆從業識變起，同時妄有，如兩束
X14n0289_p0279b03║蘆互相依倚，離心無境，離境無心，非謂心能生境，
X14n0289_p0279b04║境能生心也。尊者謬為心法相生，以為必是，故計
X14n0289_p0279b05║隨合隨生。我今下，正出己意，言我思惟世尊所說
X14n0289_p0279b06║心法相生，即此能思惟者實我心性。此心隨與那
X14n0289_p0279b07║一法合，即隨那一法生，不是定在內外等處。此是
X14n0289_p0279b08║尊者以己之心度人之心，又將醍醐化成毒藥矣。
X14n0289_p0279b09║佛告阿難：汝今說言：由法生故，種種心生，隨所合處，
X14n0289_p0279b10║心隨有。者，是心無體，則無所合。若無有體而能合者，
X14n0289_p0279b11║則十九界因七塵合。是義不然。若有體者，如汝以手
X14n0289_p0279b12║自挃其體，汝所知心，為復內出？為從外入？若復內出，
X14n0289_p0279b13║還見身中；若從外來，先合見面。
X14n0289_p0279b14║此正破心不隨合也。世尊！如耆婆攬草，無非是藥，
X14n0289_p0279b15║手到病除，故約有體無體破之。合者，如葢合函，必
X14n0289_p0279b16║彼此有體，然後可合。今汝思惟之，心元是浮想，實
X14n0289_p0279b17║無自體。既無自體，則無合處。若謂無體而能合者，
X14n0289_p0279b18║則應十九界與七塵亦應有合。今無是義，故曰不
X14n0289_p0279b19║然。若有體者，定有來處；若有來處，必有出入；若有
X14n0289_p0279b20║出入，必有內外；既有內外，復蹈前非，豈能隨合而
X14n0289_p0279b21║隨生乎？
X14n0289_p0279b22║阿難言：見是其眼，心知非眼，為見非義。佛言：若眼能
X14n0289_p0279b23║見，汝在室中門能見不？則諸已死尚有眼存，應皆見
X14n0289_p0279b24║物。若見物者，云何名死？
X14n0289_p0279c01║愚法聲聞不分根識，故一聞見內見面之語，反生
X14n0289_p0279c02║疑難。意謂心可名知，眼可名見，今以心為見，恐不
X14n0289_p0279c03║合義。所謂胡人飲乳，翻怪良醫。世尊任短任長，隨
X14n0289_p0279c04║高隨下，口頭三昧，拈來便是。連舉二喻答之。初以
X14n0289_p0279c05║阿難喻心，以門喻眼。喻中門雖通見，必室中有人
X14n0289_p0279c06║而後有見，若室中無人，而門豈能見乎？法中眼雖
X14n0289_p0279c07║通見，須眼處有心而後有見，若無有心，而眼豈能
X14n0289_p0279c08║見乎？此正顯能見在心。則諸下，次明徒眼不見。
X14n0289_p0279c09║阿難！又汝覺了能知之心，若必有體，為復一體？為有
X14n0289_p0279c10║多體？今在汝身，為復徧體？為不徧體？若一體者，則汝
X14n0289_p0279c11║以手挃一支時，四支應覺；若咸覺者，挃應無在。若挃
X14n0289_p0279c12║有所，則汝一體自不能成；若多體者，則成多人，何體
X14n0289_p0279c13║為汝？若徧體者，同前所挃；若不徧者，當汝觸頭，亦觸
X14n0289_p0279c14║其足，頭有所覺，足應無知。今汝不然，是故應知，隨所
X14n0289_p0279c15║合處，心則隨有，無有是處。
X14n0289_p0279c16║意謂法有定相，心無定體。正如水上葫蘆，按著便
X14n0289_p0279c17║轉；日中寶石，色無定形。安有定體哉？若有定體，為
X14n0289_p0279c18║是一體、多體、徧體、不徧體？若一體者，則應拔一毛
X14n0289_p0279c19║而群毛皆動，觸一支而渾身咸覺。若渾身咸覺，應
X14n0289_p0279c20║無挃處。若有挃處，決非一體。挃猶觸也。若多體者，
X14n0289_p0279c21║則成多人。以一人只有一體，故多體亦成多人。不
X14n0289_p0279c22║知多人之中，何體為汝？若徧體者，同前觸一支而
X14n0289_p0279c23║四支咸覺。若不徧者，當汝觸頭而併觸其足。若頭
X14n0289_p0279c24║知而足不知，可名不徧。今觸頭頭知，觸足足知，又
X14n0289_p0280a01║非不徧，故曰不然。故知心體非一非多，非徧不徧，
X14n0289_p0280a02║則知心無定體。既無定體，則不隨有定之法合可
X14n0289_p0280a03║知。是故下，結破不在隨所合處。阿難將箇東瓜印
X14n0289_p0280a04║子賣弄聰明，又被世尊撇向大洋海底了也。
X14n0289_p0280a05║阿難白佛言：世尊！我亦聞佛與文殊等諸法王子談
X14n0289_p0280a06║實相時，世尊亦言：心不在內，亦不在外。如我思惟，內
X14n0289_p0280a07║無所見，外不相知。內無知故，在內不成；身心相知，在
X14n0289_p0280a08║外非義。今相知故，復內無見，當在中間。
X14n0289_p0280a09║此第六，復據聖教以執中間也。世尊所言不在內
X14n0289_p0280a10║外，正言心無定在，非謂心在中間也。而尊者復執
X14n0289_p0280a11║為中，不知纔喚作中即有定在，故下審其在身在
X14n0289_p0280a12║境也。
X14n0289_p0280a13║佛言：汝言中間，中必不迷，非無所在。今汝推中，中何
X14n0289_p0280a14║為在？為復在處？為當在身？若在身者，在邊非中，在中
X14n0289_p0280a15║同內。若在處者，為有所表？為無所表？無表同無，表則
X14n0289_p0280a16║無定。何以故？如人以表，表為中時，東看則西，南觀成
X14n0289_p0280a17║北。表體既混，心應雜亂。
X14n0289_p0280a18║先審定中間在身在境，而後兩破其中俱無定在
X14n0289_p0280a19║也。若在下，謂在身有中邊二義。在邊則不得為中，
X14n0289_p0280a20║在中則同前，在內應當見內。若在下，謂在處有表
X14n0289_p0280a21║不表二義。標物以顯中曰表，謂無表則無中，表則
X14n0289_p0280a22║中無定在。今表體尚無有定，則心寧有一定之中
X14n0289_p0280a23║而不雜亂乎？
X14n0289_p0280a24║阿難言：我所說中非此二種。如世尊言：眼色為緣生
X14n0289_p0280b01║於眼識，眼有分別色塵無知，識生其中則為心在。
X14n0289_p0280b02║尊者一聞身境兩破，其中如火到頭上急忙便撲，
X14n0289_p0280b03║故曰我所說中非此二種，旋復嫁禍於人，故曰如
X14n0289_p0280b04║世尊言也。眼色為緣生於眼識者，謂根境合而生
X14n0289_p0280b05║識，以眼為增上緣、色為所緣緣，故眼有分別色塵
X14n0289_p0280b06║無知者，是尊者錯解佛意重添註脚，殊不知眼能
X14n0289_p0280b07║照境、識能分別，而眼實無分別，故下文云其目周
X14n0289_p0280b08║視但如鏡中無別分析，汝識於中次第標指，此其
X14n0289_p0280b09║證也。世尊之意以眼色二種為生識之緣，非謂眼
X14n0289_p0280b10║色即能生識，以識自有能生種子故，且根境二法
X14n0289_p0280b11║皆是色種，豈有色種而生心現行哉？故曰根之種
X14n0289_p0280b12║現但能導識之種現，謂根為生識之緣則可，若謂
X14n0289_p0280b13║生識則不可。尊者不知根境識三各有種子，遂執
X14n0289_p0280b14║根境皆能生識，故曰識生其中。
X14n0289_p0280b15║佛言：汝心若在根塵之中，此之心體為復兼二？為不
X14n0289_p0280b16║兼二？若兼二者，物體雜亂，物非體知，成敵兩立，云何
X14n0289_p0280b17║為中？兼二不成，非知不知，即無體性，中何為相？是故
X14n0289_p0280b18║應知，當在中間，無有是處。
X14n0289_p0280b19║世尊約兼二、不兼二以破之。言兼二者，如父母合
X14n0289_p0280b20║而共生子也；不兼二者，如不因父母而自生子也。
X14n0289_p0280b21║若兼二者下，破有二義。若約世尊將錯就錯，順阿
X14n0289_p0280b22║難之計而破，則物當指塵，體當指根，故曰：若使兼
X14n0289_p0280b23║二而合生，則應根塵雜亂一處，不應成敵兩立。今
X14n0289_p0280b24║塵之為物，不同根體之有知，抑且成敵兩立，不能
X14n0289_p0280c01║兩兼，誰曰兼二而識生其中乎？若約如來自己正
X14n0289_p0280c02║義破，物字通指根塵，體字當指心體，故曰：若使兼
X14n0289_p0280c03║二合生，則應物體雜亂，以根塵是物，識心是體。若
X14n0289_p0280c04║兼根塵而共生，是色法生心法，故曰雜亂，以根境
X14n0289_p0280c05║無知，不同心體有知故。且根境屬相分，心體屬見
X14n0289_p0280c06║分，見相二分是對待法，成敵兩立，尚無中位，云何
X14n0289_p0280c07║而言識生其中耶？若使不兼根塵而自生，既無根
X14n0289_p0280c08║塵，即無心體，以無能生，即無所生故。然則中何所
X14n0289_p0280c09║定，而曰識生其中耶？是故下，結破不在中處。阿難
X14n0289_p0280c10║將箇不著邊際破，沙盆呈似世尊，又擊碎矣。尊者
X14n0289_p0280c11║執內、執外、執中間，正如常山之蛇，擊首則尾應，擊
X14n0289_p0280c12║尾則首應，擊中間則兩頭應，豈知所謂夜深不向
X14n0289_p0280c13║蘆華宿，逈斷中間與兩頭者哉？
X14n0289_p0280c14║阿難白佛言：世尊！我昔見佛與大目連、須菩提、富樓
X14n0289_p0280c15║那、舍利弗四大弟子共轉法輪，常言：覺知分別心性，
X14n0289_p0280c16║既不在內，亦不在外，不在中間，俱無所在，一切無著，
X14n0289_p0280c17║名之為心。則我無著，名為心不？
X14n0289_p0280c18║此第七、計無著也。世尊在般若會中談無著真宗，
X14n0289_p0280c19║不在內、外、中間，正言心無處所，無處住心，不應復
X14n0289_p0280c20║有所著。故大品云：若住一切法，不住般若；不住一
X14n0289_p0280c21║切法，方住般若。釋云：若住法，則不見般若；若住般
X14n0289_p0280c22║若，則不見法。以法有相，般若無相故。亦非離有相
X14n0289_p0280c23║法別立無相般若，以相即無相，全是般若。故經云：
X14n0289_p0280c24║若學般若，應學一切法。何以故？夫般若者，是無住
X14n0289_p0281a01║義，起心即是住著。若不住著，一切法即是般若。故
X14n0289_p0281a02║曰：心處無在，無在之處唯是一心，一心之體本來
X14n0289_p0281a03║寂滅，唯有入者，只在心知等。尊者錯解佛意，乃云：
X14n0289_p0281a04║我今將心不去，著在一切法上。如此可得名為心
X14n0289_p0281a05║否？殊不知將心不著，早是著也。故先德云：喚作如
X14n0289_p0281a06║如，早是變也。智不到處，切忌道著，道著即頭角生。
X14n0289_p0281a07║佛告阿難：汝言覺知分別心性俱無在者，世間虗空
X14n0289_p0281a08║水陸飛行諸所物象名為一切，汝不著者，為在為無？
X14n0289_p0281a09║無則同於龜毛兔角，云何不著？有不著者不可名無，
X14n0289_p0281a10║無相則無，非無則相，相有則在，云何無著？是故應知，
X14n0289_p0281a11║一切無著名覺知心，無有是處。
X14n0289_p0281a12║世尊向開口不得處，就與一拶云：汝之不著一切
X14n0289_p0281a13║者，是汝之心本有處所，而今不著一切法耶？抑亦
X14n0289_p0281a14║本無處所，而自然不著一切法耶？若汝心本無處
X14n0289_p0281a15║所，而自然不著此心，則同龜毛兔角之本無，云何
X14n0289_p0281a16║更添不著乎？若汝心有處所，而不去著一切法者，
X14n0289_p0281a17║則是汝心已有著處，安得名為無著哉？故牒破云：
X14n0289_p0281a18║若汝果無心相，是真無心，決無有著。若非真無心，
X14n0289_p0281a19║則定有心相。既有心相，定有所在，決定有著。云何
X14n0289_p0281a20║而說一切無著？如是則不唯有相不可名無著，即
X14n0289_p0281a21║無相亦不可名無著。以纔說無相，即墮有相故也。
X14n0289_p0281a22║故先德云：無生終不住，萬象徒流布。若作無生解，
X14n0289_p0281a23║還被無生錮。若了妄念無生，即是真心不動。昔有
X14n0289_p0281a24║學人問忠國師云：不作意時，得寂然否？答：若見寂
X14n0289_p0281b01║然，即是作意。所以意根難出，動靜皆落法塵。不唯
X14n0289_p0281b02║作無著任緣之解，墮於邪思，即起冥合寂然之心，
X14n0289_p0281b03║亦存見地。故知盡是意見為禪，說病為法。如蒸砂
X14n0289_p0281b04║作飯，緣木求魚，費力勞功，枉經塵劫。心若不起，萬
X14n0289_p0281b05║法無生。纔有起心，即成住著。是故下，結破不在一
X14n0289_p0281b06║切無著處。阿難將箇沒著落處死猫頭，呈似世尊，
X14n0289_p0281b07║又被世尊擲向他方世界了也。○法身無在，而無
X14n0289_p0281b08║乎不在。始阿難計心在內在外，潛根雙計，隨合中
X14n0289_p0281b09║間，是以心為有在也。故世尊皆以無在破之。及至
X14n0289_p0281b10║第七，又計心為無在，故世尊以相有則在破之。雖
X14n0289_p0281b11║是一期破執，實顯無在無不在之旨。先德所謂有
X14n0289_p0281b12║佛處不得住，無佛處急走過是也。大佛頂首楞嚴
X14n0289_p0281b13║王，於此具見。即使後文離一切相，即一切法，離即
X14n0289_p0281b14║離非，是即非即處，雖是極力形容三如來藏，亦不
X14n0289_p0281b15║能加於七處之外。智者於七處剖明一經大義，思
X14n0289_p0281b16║過半矣。○七番問答，只是破識心本無處所。出入
X14n0289_p0281b17║無時，莫知其鄉者，心也。俛仰天地，再撫四海者，心
X14n0289_p0281b18║也。世尊見阿難迷心滯相，頭頭粘著，乃詰之曰：唯
X14n0289_p0281b19║心與目，今何所在？此在字，從三十二相之相字發
X14n0289_p0281b20║起，故未以相有則在一語作結。○又云：七番破處，
X14n0289_p0281b21║只是破自生、他生、共生、無因生。如在內一計是自
X14n0289_p0281b22║生，在外一計是他生。潛根一計是心隨根生，亦是
X14n0289_p0281b23║自生。隨所合處是心隨境生，亦是他生。雙計內外，
X14n0289_p0281b24║亦是計自生。中間一計是根境共生，無著一計是
X14n0289_p0281c01║無因生。又隨所合處是執一切相生，無著一計是
X14n0289_p0281c02║執離一切相生。潛根，是執相宗增上緣。中間，是執
X14n0289_p0281c03║相宗增上所緣緣。無著，是執性宗無相甚深義。據
X14n0289_p0281c04║此七問，足見尊者𡎺著滿肚皮佛法。然世尊七番
X14n0289_p0281c05║逐破，不過就其執處，與他解粘去縛耳。先德云：佛
X14n0289_p0281c06║法裏迷却多少人，世法裏悟却多少人。故知法無
X14n0289_p0281c07║定相，迷悟在人。易曰：神而明之，存乎其人。○七番
X14n0289_p0281c08║問處，節節有頓挫。如云：如是識心，實居身內。一實
X14n0289_p0281c09║字，見其意氣揚揚，旁若無人，如虎生三日，有食牛
X14n0289_p0281c10║之氣。至第二番，引燈光喻云：同佛了義，得無妄耶？
X14n0289_p0281c11║雖是強項，觀得耶二字，亦少屈矣。至第三番，則云：
X14n0289_p0281c12║如我思惟，潛伏根裏。如我者，謂以己意度之，理或
X14n0289_p0281c13║如此，其志又稍降矣。第四番，則云：是義云何？言不
X14n0289_p0281c14║知是與不是，未敢斷以為必然也。至第五番，即思
X14n0289_p0281c15║惟體實我心性，由執聖言量為證，自謂必無差謬，
X14n0289_p0281c16║故復開強口，又曰實也。至第六番，當在中間，言據
X14n0289_p0281c17║我所見，或當如此，當字覺郎當已甚。至第七番，則
X14n0289_p0281c18║我無著，名為心否。否者，疑而未定之辭，則委靡不
X14n0289_p0281c19║振矣。所謂壯心初起，春江怒濤。銳志一銷，秋霜敗
X14n0289_p0281c20║葉。此經無論意趣深奧，即譯人之筆，潤色之手，若
X14n0289_p0281c21║郢人之運斤，庖丁之游刃，並入神化，淵乎妙哉！
X14n0289_p0281c22║爾時，阿難在大眾中即從座起，偏袒右肩右膝著地，
X14n0289_p0281c23║合掌恭敬而白佛言：我是如來最小之弟，蒙佛慈愛，
X14n0289_p0281c24║雖今出家猶恃嬌憐，所以多聞未得無漏，不能折伏
X14n0289_p0282a01║娑毗羅呪，為彼所轉溺於婬舍，當由不知真際所詣。
X14n0289_p0282a02║惟願世尊大慈哀愍，開示我等奢摩他路，令諸闡提
X14n0289_p0282a03║隳彌戾車。作是語已五體投地，及諸大眾傾渴翹佇
X14n0289_p0282a04║欽聞示誨。
X14n0289_p0282a05║阿難被世尊七縱七擒，至此弓折箭盡，納欵輸誠，
X14n0289_p0282a06║責躬請教也。最小之弟，是照應天倫同氣語。慈愛
X14n0289_p0282a07║者，謂如來慈心愛物，非情愛也。猶恃嬌憐者，所謂
X14n0289_p0282a08║家富小兒嬌也。良因蒙愛恃憐，不肯進修，反認多
X14n0289_p0282a09║聞，以為實證。不知真心實際，是我所當造詣之處。
X14n0289_p0282a10║所以不得無漏者由此，為魔所轉者亦由此。此領
X14n0289_p0282a11║前皆由不知常住真心，用諸妄想，故有輪轉等語。
X14n0289_p0282a12║故自悔自咎，蒙愛恃憐，雖是尊者真情，亦是為末
X14n0289_p0282a13║世藉父兄之名位，而不肯進修者勸也。唯願下，正
X14n0289_p0282a14║陳請教。言我等愚迷，一向悠悠忽忽，恃愛不修，毫
X14n0289_p0282a15║無實證，此固大慈所當憐愍者。然我等雖欲詣此
X14n0289_p0282a16║真際，無路不達，故願指出詣真際之路。以奢摩他
X14n0289_p0282a17║是詣真際之大路，故闡提云信不具，彌戾車云惡
X14n0289_p0282a18║見。謂不信自己有此大佛頂首楞嚴王，而妄認三
X14n0289_p0282a19║十二相為奇特妙好，向外馳求者，皆闡提惡見也。
X14n0289_p0282a20║今得此路，詣此際，方能生信，壞此惡見矣。傾心渴
X14n0289_p0282a21║仰，翹首佇立，以敬聞教誨者，見其重人重法，非泛
X14n0289_p0282a22║泛之比也。
X14n0289_p0282a23║爾時，世尊從其面門放種種光，其光晃耀如百千日，
X14n0289_p0282a24║普佛世界六種震動；如是，十方微塵國土一時開現。
X14n0289_p0282b01║佛之威神，令諸世界合成一界，其世界中所有一切
X14n0289_p0282b02║諸大菩薩皆住本國，合掌承聽。
X14n0289_p0282b03║此放光默示也。將欲顯示本明，不離當處，故先在
X14n0289_p0282b04║六根門頭，默示其體，以發其信。臨濟云：有一無位
X14n0289_p0282b05║真人，在汝六根門頭，放光動地，諸人未證據者，看
X14n0289_p0282b06║看是也。其光晃耀，如百千日者，所謂應眼時如千
X14n0289_p0282b07║日，萬象不能逃影質是也。普佛世界，六種震動者，
X14n0289_p0282b08║將欲破六識以顯六根，故先動地以覺之也。微塵
X14n0289_p0282b09║國土，一時開現者，妄塵不隔，如彼芥瓶，炳然齊現
X14n0289_p0282b10║也。十方世界，合成一界者，智境現圓通，為一佛國
X14n0289_p0282b11║土也。菩薩聽眾，皆住本國者，心量本周，心聞本洞
X14n0289_p0282b12║也。由眾生有此本光，昧而不知，分為根塵識三，於
X14n0289_p0282b13║器世間，不能超越。若能內瑩發光，根塵識心，應時
X14n0289_p0282b14║銷落，見聞通鄰，合開成就，故以此瑞先示之。果能
X14n0289_p0282b15║了茲光瑞，則菩提涅槃，元清淨體，不動步而得矣。
X14n0289_p0282b16║六震者，即動、起、踊、震、吼、擊也。
X14n0289_p0282b17║佛告阿難：一切眾生從無始來，種種顛倒業種自然
X14n0289_p0282b18║如惡叉聚，諸修行人不能得成無上菩提，乃至別成
X14n0289_p0282b19║聲聞緣覺，及成外道諸天魔王及魔眷屬，皆由不知
X14n0289_p0282b20║二種根本錯亂修習，猶如煑砂欲成嘉饌，縱經塵劫
X14n0289_p0282b21║終不能得。云何二種？阿難！一者無始生死根本，則汝
X14n0289_p0282b22║今者與諸眾生，用攀緣心為自性者。二者無始菩提
X14n0289_p0282b23║涅槃元清淨體，則汝今者識精元明，能生諸緣緣所
X14n0289_p0282b24║遺者。由諸眾生遺此本明，雖終日行而不自覺枉入
X14n0289_p0282c01║諸趣。
X14n0289_p0282c02║此下將前性淨，明體用諸妄想，復開二種根本，為
X14n0289_p0282c03║一經之綱宗也。種種顛倒，業種自然，如惡叉聚者，
X14n0289_p0282c04║顛，頂也。如顛毛種種之顛，謂以頂向下，而足向上，
X14n0289_p0282c05║故曰顛倒。心知眼見，是顛倒根本。下文若干顛倒，
X14n0289_p0282c06║皆是此中發去。言業種者，謂迷此覺心，忽起無明，
X14n0289_p0282c07║由此無明，轉成業識，造種種業，熏成種子，名為業
X14n0289_p0282c08║種。種必有果，子子相生，則輪轉生死，無有斷絕。故
X14n0289_p0282c09║惑業苦三，生必同條，如惡叉果，惡叉毒樹，名生子
X14n0289_p0282c10║必三同一蒂。故唯識云：由諸業習氣，二取習氣俱，
X14n0289_p0282c11║餘異熟既盡，復生餘異熟。下文別業同業，循業發
X14n0289_p0282c12║業，業本皆從業種流出。此為後文廣明七趣之張
X14n0289_p0282c13║本。聲聞緣覺，背大心而證小果者。外道者，外正道
X14n0289_p0282c14║而趣邪道者。諸天者，修十善而欣樂果者。魔羅，此
X14n0289_p0282c15║云殺者，躭欲境而亂正修者。此等皆由不識真妄
X14n0289_p0282c16║二途，認砂為米，盲修瞎鍊，成致如此。此為後文詳
X14n0289_p0282c17║辨魔境之張本。由尊者云：開示我等奢摩他路。故
X14n0289_p0282c18║就尊者覿體，指出兩條路來。言無始生死根本者，
X14n0289_p0282c19║即根本無明也。此由最初迷一法界，不覺心起，而
X14n0289_p0282c20║有其念，故曰無始。如睛勞華現，睡熟夢生，本無緣
X14n0289_p0282c21║起之由，非有定生之處，皆是妄念，非他外緣，從此
X14n0289_p0282c22║而成細微業識。次起轉相，轉作能見，後起現相，現
X14n0289_p0282c23║外境界。由此三種細識，復生智相，相續執取，計名
X14n0289_p0282c24║四種麤識。於是執內執外，攀此緣彼，念念不停，無
X14n0289_p0283a01║暫止息，起惑造業，輪轉生死。此生死本，即汝現今
X14n0289_p0283a02║用此東攀西緣以為自性者，即是別成聲聞、緣覺、
X14n0289_p0283a03║天魔、外道七趣之根本也。無始菩提涅槃元清淨
X14n0289_p0283a04║體者，菩提涅槃，果覺也；元清淨體，因心也。此清淨
X14n0289_p0283a05║體，即汝現前第八微細精想，名為識精。本來具足
X14n0289_p0283a06║元明一真法界，無生無動，不為生死所染，不為涅
X14n0289_p0283a07║槃所淨，不為無明所迷，不為菩提所覺者是也。然
X14n0289_p0283a08║此元明元清淨體，雖不與妄染相應，由不守自性，
X14n0289_p0283a09║隨緣而生種種妄想，東攀西緣。一切眾生，但認此
X14n0289_p0283a10║種種攀緣妄想，以為心性，而反將元明清淨之體，
X14n0289_p0283a11║棄而不顧。即此棄而不顧者，是菩提涅槃之根本
X14n0289_p0283a12║也。意謂欲證菩提涅槃果覺，必得不生不滅元清
X14n0289_p0283a13║淨體為因心，而此因心，必從識精中求也。故佛地
X14n0289_p0283a14║論云：清淨法界者，一切如來真實自體，無始時來，
X14n0289_p0283a15║自性清淨，具足種種過十方界極微塵數性相功
X14n0289_p0283a16║德，無生無滅，猶如虗空，徧一切法，平等共有，於一
X14n0289_p0283a17║切法，不一不異，非有非無，離一切相，一切分別，一
X14n0289_p0283a18║切名言，皆不可得，唯是清淨聖智所證，二空無我
X14n0289_p0283a19║所顯真如，為其自性，諸聖分證，諸佛圓證。此清淨
X14n0289_p0283a20║法界，即真如妙心，為諸佛果海之源，作群生實證
X14n0289_p0283a21║之地。由諸眾生，遺此本明，終日圓覺，而未甞圓覺，
X14n0289_p0283a22║故諸趣本不當入而入，曰枉入也。用攀緣心，遺此
X14n0289_p0283a23║本明，一用一遺，即顛倒之實也。
X14n0289_p0283a24║阿難！汝今欲知奢摩他路，願出生死，今復問汝。即時，
X14n0289_p0283b01║如來舉金色臂，屈五輪指，語阿難言：汝今見不？阿難
X14n0289_p0283b02║言：見。佛言：汝何所見？阿難言：我見如來舉臂屈指，為
X14n0289_p0283b03║光明拳耀我心目。佛言：汝將誰見？阿難言：我與大眾
X14n0289_p0283b04║同將眼見。
X14n0289_p0283b05║此舉拳驗見也。言汝問我奢摩他路，欲出生死、詣
X14n0289_p0283b06║真際，故我為汝指出兩條大路，一一分明，不知現
X14n0289_p0283b07║今從何路去？故舉拳勘其見處，曰：汝今見否？所謂
X14n0289_p0283b08║掇出中原無價寶，不同趙璧與燕金。阿難不解，向
X14n0289_p0283b09║未舉拳時薦取，具實而答曰：見。世尊就上一拶，云：
X14n0289_p0283b10║汝何所見？爛泥中有刺。阿難當面蹉過，却云：我見
X14n0289_p0283b11║如來屈指為光明拳，耀我心目，也只是認得拳頭。
X14n0289_p0283b12║世尊赤心片片，更與一錐，云：汝將誰見？阿難眼鈍
X14n0289_p0283b13║頭迷，重重蹉過，依舊道箇我與大眾同將眼見，所
X14n0289_p0283b14║謂昔年行處半步不移。故溫陵云：金拳舉處，直下
X14n0289_p0283b15║要識本明；塵相未除，依舊認賊為子。
X14n0289_p0283b16║佛告阿難：汝今答我：如來屈指為光明拳耀汝心目，
X14n0289_p0283b17║汝目可見，以何為心當我拳耀？阿難言：如來現今徵
X14n0289_p0283b18║心所在，而我以心推窮尋逐，即能推者我將為心。佛
X14n0289_p0283b19║言：咄！阿難！此非汝心。
X14n0289_p0283b20║此重徵出妄心而破之也。世尊見尊者語不相投，
X14n0289_p0283b21║遂拈轉話頭，別行一路云：汝今答我，如來屈指為
X14n0289_p0283b22║光明拳，耀汝心目。縱許汝目可見，汝將何物為心，
X14n0289_p0283b23║以當我拳之光耀？所謂口裏雌黃，舌端利劒。爭奈
X14n0289_p0283b24║尊者依舊刻畫無鹽，唐突西子，復認能推以為心
X14n0289_p0283c01║性，故曰如來現今等。所謂好箇阿師，又恁麼去也。
X14n0289_p0283c02║不知此心如鐘裏之形，無體而全因外境；似水中
X14n0289_p0283c03║之月，不實而虗現空輪。認此為真，迷之甚矣。世尊
X14n0289_p0283c04║見阿難頭頭不薦，奮師子踞地之威，振聲一喝云：
X14n0289_p0283c05║咄！此非汝心。易所謂擊蒙利用刑人，用脫桎梏也。
X14n0289_p0283c06║當爾時，若是黃檗、德山、臨濟、巖頭，也須耳聾三日。
X14n0289_p0283c07║故宗鏡云：阿難執此妄心，世尊所以訶斥；二祖求
X14n0289_p0283c08║此妄心，了不可得。初祖於是傳衣。前七番破處，是
X14n0289_p0283c09║搗賊之巢穴；此番訶斥，是斬賊之首級也。
X14n0289_p0283c10║阿難矍然，避座合掌，起立白佛：此非我心，當名何等？
X14n0289_p0283c11║佛告阿難：此是前塵虗妄相想，惑汝真性。由汝無始
X14n0289_p0283c12║至於今生，認賊為子，失汝元常，故受輪轉。
X14n0289_p0283c13║此被喝生驚也。矍然，恐懼貌。阿難被世尊一喝，果
X14n0289_p0283c14║然措手不及，搆副不上，直得瓦解氷銷，七華八裂。
X14n0289_p0283c15║所謂夜光投人，鮮不按劒，却又孤負此一喝也。故
X14n0289_p0283c16║曰：此非我心，當名何等？世尊見阿難驚疑不定，即
X14n0289_p0283c17║收機云：此心是因前塵虗妄相上所起，名曰妄想。
X14n0289_p0283c18║由此妄想惑亂汝之真性，豈可認此以為心乎？由
X14n0289_p0283c19║汝無始至今誤認為心，如認賊為子，反將常住真
X14n0289_p0283c20║心棄而不顧，故枉受生死輪轉無窮耳。所謂寒山
X14n0289_p0283c21║失路，拾得擕歸。
X14n0289_p0283c22║阿難白佛言：世尊！我佛寵弟，心愛佛故，令我出家。我
X14n0289_p0283c23║心何獨供養如來，乃至徧歷恒沙國土，承事諸佛及
X14n0289_p0283c24║善知識，發大勇猛，行諸一切難行法事，皆用此心。縱
X14n0289_p0284a01║令謗法，永退善根，亦因此心。若此發明不是心者，我
X14n0289_p0284a02║乃無心，同諸土木，離此覺知，更無所有。云何如來說
X14n0289_p0284a03║此非心？我實驚怖，兼此大眾無不疑惑，推垂大悲，開
X14n0289_p0284a04║示未悟。
X14n0289_p0284a05║此戀妄不捨而驚疑也。世尊一片婆心，翻成鈍置。
X14n0289_p0284a06║古人云：非但能言人不可得，正索解人亦不可得。
X14n0289_p0284a07║果然向下尊者歷敘平生作善作惡許多功能，皆
X14n0289_p0284a08║用此心。除此心外，更無有心，即成斷滅。而我亦同
X14n0289_p0284a09║土木無知之物。殊不知作善作惡者，是屬發業無
X14n0289_p0284a10║明，名曰妄想。不思善不思惡者，却是尊者本來面
X14n0289_p0284a11║目。棄本有而不知，戀妄想而不捨，所謂小時了了，
X14n0289_p0284a12║大未必佳。我實驚怖者，大有逕庭，不近人情。故兼
X14n0289_p0284a13║此大眾無不疑惑者，同坑無異土也。先德云：忽地
X14n0289_p0284a14║晴天霹𮦷聲，禹門三級浪砰訇。幾多頭角成龍去，
X14n0289_p0284a15║螃蠏依前努眼睛。尊者之謂歟？
X14n0289_p0284a16║爾時，世尊開示阿難及諸大眾，欲令心入無生法忍，
X14n0289_p0284a17║於師子座摩阿難頂而告之言：如來常說，諸法所生
X14n0289_p0284a18║唯心所現，一切因果世界微塵因心成體。阿難！若諸
X14n0289_p0284a19║世界一切所有，其中乃至草葉縷結，詰其根元咸有
X14n0289_p0284a20║體性，縱令虗空亦有名貌，何況清淨玅淨明心，性一
X14n0289_p0284a21║切心而自無體？
X14n0289_p0284a22║此曲示真心有體，以釋無心土木之疑也。無生法
X14n0289_p0284a23║忍，即無善無惡之心體也。世尊見阿難執妄為實，
X14n0289_p0284a24║故振威喝之，矍然生怖，復摩頂慰之。所謂有時鐵
X14n0289_p0284b01║褁綿團，有時錦包特石，假嗔假喜，能放能收。故宗
X14n0289_p0284b02║鏡云：朝四暮三，令眾狙而喜悅；苦塗水洗，養嬰兒
X14n0289_p0284b03║以適時。如來下，歷舉諸法有體，以顯真心之必有
X14n0289_p0284b04║體也。一切因果，指十界正報言；世界微塵，指十界
X14n0289_p0284b05║依報言。草葉縷結，是有形之最細者；虗空，是無形
X14n0289_p0284b06║之最巨者。正言有情無情，若大若小之物，皆有體
X14n0289_p0284b07║性。何況清淨玅淨明心，為天地始，萬物母，為一切
X14n0289_p0284b08║善惡心之本性者，反無體耶？昔大顛初參石頭，頭
X14n0289_p0284b09║問：那箇是汝心？師云：見言語者是。頭便喝出。經旬
X14n0289_p0284b10║日，師却問：前者既不是，此外何者是心？頭曰：除却
X14n0289_p0284b11║揚眉瞬目將心來。師曰：無心可將來。頭曰：元來有
X14n0289_p0284b12║心，何言無心？無心盡同謗。師於言下大悟。若尊者
X14n0289_p0284b13║知原來有心，當不費如來許多曲折。
X14n0289_p0284b14║若汝執恡分別覺觀所了知性必為心者，此心即應
X14n0289_p0284b15║離諸一切色香味觸諸塵事業，別有全性。如汝今者
X14n0289_p0284b16║承聽我法，此則因聲而有分別，縱滅一切見聞覺知，
X14n0289_p0284b17║內守幽閑，猶為法塵分別影事。我非勑（敕當作斥）汝執為
X14n0289_p0284b18║非心，但汝於心微細揣摩，若離前塵有分別性，即真
X14n0289_p0284b19║汝心。若分別性離塵無體，斯則前塵分別影事，塵非
X14n0289_p0284b20║常住。若變滅時，此心則同龜毛兔角，則汝法身同於
X14n0289_p0284b21║斷滅，其誰修證無生法忍？
X14n0289_p0284b22║此令尊者揣摩，能推是妄，以去其戀妄之心也。執
X14n0289_p0284b23║而不捨曰執悋。分別覺觀，即尋伺也。言汝執此現
X14n0289_p0284b24║行分別六塵者，必為真心，而不肯捨此心，即應離
X14n0289_p0284c01║却六塵，別有無滲無漏完全之體，方是真心。今汝
X14n0289_p0284c02║在座承聽我法，此聽法心，是亦因我說法音聲而
X14n0289_p0284c03║起分別，是滲漏心，非完全體，豈得為真？不但汝今
X14n0289_p0284c04║尚有六識現行分別，不名為真，縱汝將此六識現
X14n0289_p0284c05║行種子，一切滅盡，成阿羅漢，若使內守幽閑，躭寂
X14n0289_p0284c06║滅樂，不肯放捨，即此守幽閑者，尚屬意根，猶為影
X14n0289_p0284c07║事，不得為真。呪今現種未空，乃欲認此以為真乎？
X14n0289_p0284c08║言我今日不是，故意斥汝所執者為非汝心，但汝
X14n0289_p0284c09║將此分別覺觀，微細揣摩，是有是無，是真是妄？若
X14n0289_p0284c10║離前塵而有體者是真，離前塵而無體者是妄。今
X14n0289_p0284c11║汝所執分別覺觀，皆是因塵而有，既能生之塵，元
X14n0289_p0284c12║非常住，倐變倐滅，則所生之心，亦隨塵滅，心既隨
X14n0289_p0284c13║滅，則汝法身亦成灰斷，更將何物為因地心，而證
X14n0289_p0284c14║此無生法忍耶？故知心本不有，因塵故生，離前塵
X14n0289_p0284c15║而無想可成，除分別而無塵可得。
X14n0289_p0284c16║即時，阿難與諸大眾默然自失。佛告阿難：世間一切
X14n0289_p0284c17║諸修學人，現前雖成九次第定，不得漏盡成阿羅漢，
X14n0289_p0284c18║皆由執此生死妄想，誤為真實。是故，汝今雖得多聞，
X14n0289_p0284c19║不成聖果。
X14n0289_p0284c20║此因開示而自失也。自失者，自無主宰，欲戀不能，
X14n0289_p0284c21║欲捨不得之意。世尊見其廉纖搭滯，故復極口痛
X14n0289_p0284c22║斥以激之。諸修學人，即指前三果人在修進時言。
X14n0289_p0284c23║九次第定，即四禪四空併滅盡定。以九番次第而
X14n0289_p0284c24║入，故前八是凡定，後一是聖定。故得第九定者，超
X14n0289_p0285a01║生死，證涅槃，得羅漢果。今言不得漏盡成阿羅漢
X14n0289_p0285a02║者，皆由戀著滅定，不肯放捨。即此滅定，猶為影事。
X14n0289_p0285a03║即此戀著，猶然妄想。由彼執此妄想，誤為真實法
X14n0289_p0285a04║性，故雖修而不得成真阿羅漢。故曰：百尺竿頭坐
X14n0289_p0285a05║底人，雖然得入未為真。況汝滅定未修，幽閑未守，
X14n0289_p0285a06║且執前塵虗妄相想，誤為真實而不肯捨。故雖一
X14n0289_p0285a07║向多聞，道力未全，而不得成聖果者以此。前云守
X14n0289_p0285a08║者，抱定而不移。此云執者，固執而不捨。守字是病，
X14n0289_p0285a09║執字亦是病。除却守字，便非影事。除却執字，便是
X14n0289_p0285a10║真實。世尊兩番作苦切語，深錐痛劄，皆是徹底為
X14n0289_p0285a11║人，要令尊者捨妄識而覓真心耳。
X14n0289_p0285a12║阿難聞已，重復悲淚，五體投地，長跪合掌，而白佛言：
X14n0289_p0285a13║自我從佛發心出家，恃佛威神，常自思惟，無勞我修，
X14n0289_p0285a14║將謂如來惠我三昧，不知身心本不相代，失我本心，
X14n0289_p0285a15║雖身出家，心不入道，譬如窮子捨父逃逝。今日乃知
X14n0289_p0285a16║有雖多聞，若不修行，與不聞等，如人說食，終不能飽。
X14n0289_p0285a17║世尊！我等今者二障所纏，良由不知寂常心性，惟願
X14n0289_p0285a18║如來哀愍窮露，發玅明心，開我道眼。
X14n0289_p0285a19║由前兩番訶想勸離，故陳情自悔，以乞心眼也。自
X14n0289_p0285a20║阿難答出見相發心之後，世尊已知阿難認能分
X14n0289_p0285a21║別者是心，能見物者是眼。及問唯心與目，今何所
X14n0289_p0285a22║在。則計眼在外，而心在內。至如來破心有體時，而
X14n0289_p0285a23║阿難復以眼見心知為難。及至舉拳以問，汝將誰
X14n0289_p0285a24║見。則曰，我與大眾，同將眼見。以何為心。則曰，即能
X14n0289_p0285b01║推者為心。故如來急將能推斥破，以顯真心有體。
X14n0289_p0285b02║阿難始信能推之心是妄，故乞真心，而併乞道眼
X14n0289_p0285b03║也。重復悲淚者，始而自恨，繼而自咎，終而悲淚，皆
X14n0289_p0285b04║是阿難真實痛心處。葢阿難與釋迦，等於空王佛
X14n0289_p0285b05║所，同時發心。而釋迦成佛，已經塵劫。阿難從無量
X14n0289_p0285b06║劫，好樂多聞，尚不知常住真心，性淨明體。興心及
X14n0289_p0285b07║此，寧不痛心。故悲淚陳情也。前云恃佛嬌憐而不
X14n0289_p0285b08║修，此云恃佛神通而無勞我修。正謂如來是我天
X14n0289_p0285b09║倫，必然惠我三昧。豈知父子上山，各自努力，替代
X14n0289_p0285b10║不得。故曰，不知身心，本不相代。及聞喝斥，則知如
X14n0289_p0285b11║來毫不容情，將此一片希望之心，全落空處。故我
X14n0289_p0285b12║一向已來，身雖出家，實未曾有入頭處，何異身處
X14n0289_p0285b13║膏腴，不能自潤，而反向外奔馳，從人乞食者乎？今
X14n0289_p0285b14║日乃知說得一丈，不如行取一尺，故雖多聞，若不
X14n0289_p0285b15║修行，終無得益，以話餅不能充饑故也。二障所纏
X14n0289_p0285b16║者，謂煩惱所知也。煩惱障事，所知障理，斷煩惱而
X14n0289_p0285b17║證生空，斷所知而證法空。今我為二障所纏，不能
X14n0289_p0285b18║自脫者，良由不知寂常心性，執此妄想，誤為真實
X14n0289_p0285b19║故也。言寂常者，以不動搖，故曰寂；以無去來，故曰
X14n0289_p0285b20║常。言窮露者，謂無法味資神，故曰窮；無法衣蔽體，
X14n0289_p0285b21║故曰露。發玅明心者，言我雖有玅心，一向隱覆，不
X14n0289_p0285b22║識好惡，誤認能推，以為真實，不知別有涅槃玅心，
X14n0289_p0285b23║故願世尊發其覆而出之。開我道眼者，言我雖有
X14n0289_p0285b24║道眼，一向矇蔽，不分皂白，但認肉眼，以為能見，不
X14n0289_p0285c01║知別有正法眼藏，故願世尊刮其翳而開之。此是
X14n0289_p0285c02║正請開示佛知佛見也。
X14n0289_p0285c03║即時，如來從胸卍字涌出寶光，其光晃昱有百千色，
X14n0289_p0285c04║十方微塵普佛世界一時周徧，徧灌十方所有寶剎
X14n0289_p0285c05║諸如來頂，旋至阿難及諸大眾，告阿難言：我今為汝
X14n0289_p0285c06║建大法幢，亦令十方一切眾生獲玅微密性淨明心，
X14n0289_p0285c07║得清淨眼。
X14n0289_p0285c08║此先默示光相，而後許說也。從胸涌光者，正顯佛
X14n0289_p0285c09║知佛見，要從自己胸中流出，方始葢天蓋地，非粘
X14n0289_p0285c10║妄所發光也。晃昱者，光明閃爍之貌。有百千色者，
X14n0289_p0285c11║萬德之所成就故。光徧塵剎，以及如來大眾者，正
X14n0289_p0285c12║顯有情無情，及與聖凡，總在平等光中流出故。為
X14n0289_p0285c13║汝建大法幢者，言汝自性法幢，墮地已久，我今為
X14n0289_p0285c14║汝建立，不復使傾頹也。內外追尋一總無，境上施
X14n0289_p0285c15║為渾太有，故曰玅微密性。萬象森羅影現中，一顆
X14n0289_p0285c16║圓光非內外，故曰淨明心。入諸塵而不雜，應諸根
X14n0289_p0285c17║而不染，故曰清淨眼。性以寂言，心以照言，眼以智
X14n0289_p0285c18║言也。
X14n0289_p0285c19║阿難，汝先答我見光明拳，此拳光明因何所有？云何
X14n0289_p0285c20║成拳？汝誰將見？阿難言：由佛全體閻浮檀金，赩如寶
X14n0289_p0285c21║山，清淨所生，故有光明。我實眼觀五輪指端，屈握示
X14n0289_p0285c22║人，故有拳相。
X14n0289_p0285c23║前已斥緣心是妄，今欲顯能見是真，故拈前見性，
X14n0289_p0285c24║疊興三問以詳審，令彼分明答出，然後借事發揮。
X14n0289_p0286a01║閻浮檀金，此云勝金。須彌山南，有此檀樹，果汁入
X14n0289_p0286a02║水，砂石成金。此金一粒，置常金中，悉皆無色，佛之
X14n0289_p0286a03║身色如之。赤𦦨曰赩。清淨所生者，言如來不從愛
X14n0289_p0286a04║欲生，是從無量功德智慧生，故有光明如𨶒浮檀
X14n0289_p0286a05║金，此答光明因何所有也。我實眼觀者，依舊認肉
X14n0289_p0286a06║眼為能見，此答汝將誰見也。如來指端，皆有輪相，
X14n0289_p0286a07║故曰輪指。屈握者，屈五指而成握，以成拳相，此答
X14n0289_p0286a08║云何成拳也。
X14n0289_p0286a09║佛告阿難：如來今日實言告汝，諸有智者要以譬喻
X14n0289_p0286a10║而得開悟。阿難，譬如我拳，若無我手不成我拳，若無
X14n0289_p0286a11║汝眼不成汝見，以汝眼根例我拳理，其義均不？阿難
X14n0289_p0286a12║言：唯然，世尊，既無我眼不成我見，以我眼根例如來
X14n0289_p0286a13║拳，事義相類。
X14n0289_p0286a14║世尊見尊者依舊認眼為見，就將赤手空拳作箇
X14n0289_p0286a15║耀眼鏡子，以為比例。問之：譬如我今有手則有拳，
X14n0289_p0286a16║例汝有眼則有見，其義是同是別？阿難只解順水
X14n0289_p0286a17║推舩，不解逆風把柁，不善比例，却言：有眼則有見，
X14n0289_p0286a18║有手則有拳。以眼例拳，事義俱類。殊不知將箇寂
X14n0289_p0286a19║常心性，例成斷滅知見矣。
X14n0289_p0286a20║佛告阿難：汝言相類，是義不然。何以故？如無手人，拳
X14n0289_p0286a21║畢竟滅；彼無眼者，非見全無。所以者何？汝試於途詢
X14n0289_p0286a22║問盲人：汝何所見？彼諸盲人必來答汝：我今眼前唯
X14n0289_p0286a23║見黑暗，更無他矚。以是義觀，前塵自暗，見何虧損？
X14n0289_p0286a24║是義不然者，車不橫推、理無曲斷，以無手必無拳、
X14n0289_p0286b01║無眼未常無見，斥其比例不當，故曰不然。所以下
X14n0289_p0286b02║復引盲人以證。昔有無目山人賣卜，大雨後著鮮
X14n0289_p0286b03║鞋路上行，不沾泥滓。人問其故，曰：我拄杖頭上有
X14n0289_p0286b04║眼。則知盲人雖是無眼，未甞無見。故曰：前塵自暗，
X14n0289_p0286b05║見何虧損？此是世尊就凡夫肉團上指出一雙定
X14n0289_p0286b06║乾坤眼、輝天鑑地，故知無明窟裏具有大光明藏，
X14n0289_p0286b07║所謂靈光獨耀、逈脫根塵者，豈同妄心離塵無體
X14n0289_p0286b08║者哉？古語云：一般麵麨，由人做造。不同阿難將箇
X14n0289_p0286b09║寂常心性例成斷滅知見，可謂點金成鐵。世尊就
X14n0289_p0286b10║此斷滅知見以顯寂常心性，可謂點鐵成金。
X14n0289_p0286b11║阿難言：諸盲眼前唯覩黑暗，云何成見？佛告阿難：諸
X14n0289_p0286b12║盲無眼唯觀黑暗，與有眼人處於暗室，二黑有別？為
X14n0289_p0286b13║無有別？如是，世尊！此暗中人與彼群盲，二黑校量曾
X14n0289_p0286b14║無有異。
X14n0289_p0286b15║甚矣，根識之難分也。阿難一向將心眼認作兩物，
X14n0289_p0286b16║又不知根與燈光黑暗，皆是見性增上緣。一向認
X14n0289_p0286b17║緣失真，故一聞前塵自暗，見何虧損之語，撒呆粧
X14n0289_p0286b18║昏，便不敢信，反申難云：諸盲眼前，一無所見，唯覩
X14n0289_p0286b19║黑暗，云何亦名為見？世尊將箇有眼人所見黑暗，
X14n0289_p0286b20║與無眼人所見黑暗例定，以詰尊者：是同是別？尊
X14n0289_p0286b21║者答出：曾無有異。意謂有眼無眼，雖是不同，而所
X14n0289_p0286b22║見黑暗，等無差別。
X14n0289_p0286b23║阿難！若無眼人全見前黑，忽得眼光，還於前塵見種
X14n0289_p0286b24║種色，名眼見者；彼暗中人全見前黑，忽獲燈光，亦於
X14n0289_p0286c01║前塵見種種色，應名燈見。若燈見者，燈能有見，自不
X14n0289_p0286c02║名燈，又則燈觀何關汝事？是故當知，燈能顯色，如是
X14n0289_p0286c03║見者，是眼非燈；眼能顯色，如是見性，是心非眼。
X14n0289_p0286c04║世尊因阿難無異之答，即為例明能見屬心，而不
X14n0289_p0286c05║屬眼。故曰：若無眼人，在黑暗中，得眼光而見色，名
X14n0289_p0286c06║眼見者。彼暗中人，在黑暗中，得燈光而見色，則應
X14n0289_p0286c07║名燈見乎？若燈有見，燈即是見，不應名燈。若眼有
X14n0289_p0286c08║見，眼即是見，不應名眼。當知燈為增上，但能顯色，
X14n0289_p0286c09║不能見色。其見色者，是眼而非是燈。則應例知眼
X14n0289_p0286c10║為增上，但能顯色，不能見色。如是見色之性，是心
X14n0289_p0286c11║而非是眼。尊者向來誤以為二者，世尊今日合而
X14n0289_p0286c12║為一。所謂離之則兩傷，合之則雙美也。問：見性與
X14n0289_p0286c13║心，有何差別？答：此中見性，即是阿賴耶識見分。以
X14n0289_p0286c14║在眼名見，故即指見性是心也。要知世尊此番開
X14n0289_p0286c15║示，雖是會見歸心，亦是暗與發明。妙心道眼，不離
X14n0289_p0286c16║見性。由阿難一向但知見性是眼，不知見性是心。
X14n0289_p0286c17║故反之曰：是心非眼。是心二字，與前非心照應。正
X14n0289_p0286c18║謂前所斥能緣者非心，即汝能見者是心。既知能
X14n0289_p0286c19║見者是心，即知能見非眼。此則向來心知眼見之
X14n0289_p0286c20║執，一言了當矣。所謂一滴水墨，兩處成龍也。
X14n0289_p0286c21║阿難雖復得聞是言，與諸大眾口已默然，心未開悟，
X14n0289_p0286c22║猶冀如來慈音宣示，合掌清心，佇佛悲誨。
X14n0289_p0286c23║此當機不薦，更俟發揮也。世尊雖將見無虧損，見
X14n0289_p0286c24║性是心，指示寂常心性，而當機雖深信佛語，故口
X14n0289_p0287a01║已默然，然識鎻未開，故不能領悟，猶冀重宣也。先
X14n0289_p0287a02║德云：只為分明極，翻令所得遲。信然。
X14n0289_p0287a03║爾時，世尊舒兜羅綿網相光手，開五輪指，誨勅阿難
X14n0289_p0287a04║及諸大眾：我初成道於鹿園中，為阿若多五比丘等
X14n0289_p0287a05║及汝四眾言：一切眾生不成菩提及阿羅漢，皆由客
X14n0289_p0287a06║塵煩惱所誤。汝等當時因何開悟今成聖果？
X14n0289_p0287a07║此如來欲令弟子從旁贊助，借口發明，故發此問。
X14n0289_p0287a08║世尊雖以盲人矚暗，見無虧損之語，與彼發明玅
X14n0289_p0287a09║心道眼，而阿難久為二障所纏，沉湎濡首，不得開
X14n0289_p0287a10║悟，故巧施方便，却舉舊時驗過良方，佯問弟子，令
X14n0289_p0287a11║其同倫旁通一線，所謂惜得自己，殃及他人，故曰
X14n0289_p0287a12║我初成道等。鹿園者，古國王養鹿處。五比丘者，佛
X14n0289_p0287a13║初為太子時，王命五人隨侍：一、阿鞞，此云馬勝；二、
X14n0289_p0287a14║䟦提，此云小賢；三、摩訶男，此父族也；四、阿若多，此
X14n0289_p0287a15║云解本際；五、迦葉，此云飲光，母族也。五比丘中，而
X14n0289_p0287a16║阿若多最先發解者也。
X14n0289_p0287a17║時，憍陳那起立白佛：我今長老於大眾中獨得解名，
X14n0289_p0287a18║因悟客塵二字成果。世尊，譬如行客投寄旅亭，或宿
X14n0289_p0287a19║或食，宿食事畢，俶裝前途不遑安住，若實主人自無
X14n0289_p0287a20║收住。如是思惟，不住名客，住名主人，以不住者名為
X14n0289_p0287a21║客義。又如新霽清暘升天，光入隙中，發明空中諸有
X14n0289_p0287a22║塵相，塵質搖動虗空寂然。如是思惟，澄寂名空，搖動
X14n0289_p0287a23║名塵，以搖動者名為塵義。佛言：如是。
X14n0289_p0287a24║此陳那自陳悟處也。如來初得果時，為憍陳如等
X14n0289_p0287b01║五比丘，先轉四諦法輪，開示客塵二字，而陳那先
X14n0289_p0287b02║解。故如壁上高僧，一呼便譍，遂陳悟處。所謂敲唱
X14n0289_p0287b03║俱隨，接拍成令也。譬如下，先陳悟此妄身為苦諦
X14n0289_p0287b04║也。行客，喻色身。投宿旅亭，喻旅泊三界。或宿或食，
X14n0289_p0287b05║喻大秊小秊。不遑安住，喻報盡則遷。由此身相，遷
X14n0289_p0287b06║流不住，故喻如行客。古詩云：人生天地間，猶如遠
X14n0289_p0287b07║行客。李翰林云：天地者，萬物之逆旅。陰陽者，百歲
X14n0289_p0287b08║之過客。皆可類推。若實主人，自無攸往者。攸，所也。
X14n0289_p0287b09║謂主人恒居其所，而無去來也。由我如是思惟觀
X14n0289_p0287b10║察，於無常身中，已得親見主人。則知遷流不住者
X14n0289_p0287b11║名客，不遷流而常住者名主人矣。又如下，悟此妄
X14n0289_p0287b12║心為集諦也。新霽清暘升天者，喻破分別身見，初
X14n0289_p0287b13║得智慧日也。光入隙中，發明空中塵相者，喻智慧
X14n0289_p0287b14║日有一隙之明，始得照見八十一品微細思惑也。
X14n0289_p0287b15║塵質搖動，虗空寂然者，見塵之動，而因悟空之不
X14n0289_p0287b16║動也。謂我如是思惟觀察，於亂思中悟得空理。故
X14n0289_p0287b17║知搖動者名塵，不住者名空。然此不獨為阿難旁
X14n0289_p0287b18║通大義，亦是替世尊親傳法旨。故世尊印之曰：如
X14n0289_p0287b19║是
X14n0289_p0287b20║即時，如來於大眾中屈五輪指，屈已復開，開已又屈，
X14n0289_p0287b21║謂阿難言：汝今何見？阿難言：我見如來百寶輪掌眾
X14n0289_p0287b22║中開合。佛告阿難：汝見我手眾中開合，為是我手有
X14n0289_p0287b23║開有合？為復汝見有開有合？阿難言：世尊！寶手眾中
X14n0289_p0287b24║開合，我見如來手自開合，非我見性有開有合。佛言：
X14n0289_p0287c01║誰動？誰靜？阿難言：佛手不住，而我見性尚無有靜，誰
X14n0289_p0287c02║為無住？佛言：如是。
X14n0289_p0287c03║此先以手驗見也。世尊見陳那答出客塵主空二
X14n0289_p0287c04║義，要令阿難因客悟主，因塵悟空，引他向開手合
X14n0289_p0287c05║手處識取，故以手開合問之曰：汝何所見？阿難具
X14n0289_p0287c06║實而答：我見輪掌眾中開合。世尊就上一拶云：汝
X14n0289_p0287c07║見我手眾中開合，為是我之手有開合？為是汝之
X14n0289_p0287c08║見有開合？阿難信口便答：我見如來之手自開自
X14n0289_p0287c09║合，非我見性之有開合。世尊見其言中有響，故審
X14n0289_p0287c10║之曰：誰動誰靜？阿難答云：佛手不住，而我見性尚
X14n0289_p0287c11║不見有靜，云何有動？可謂釣盡江波，錦鱗始遇。世
X14n0289_p0287c12║尊見阿難已知痛痒，便將寂常心性坐在身上，要
X14n0289_p0287c13║令擔荷，故印之曰：如是。意謂若知手動而見不動，
X14n0289_p0287c14║此即客塵主空之義也。
X14n0289_p0287c15║如來於是從輪掌中飛一寶光在阿難右，即時阿難
X14n0289_p0287c16║迴首右盻；又放一光在阿難左，阿難又則迴首左盻。
X14n0289_p0287c17║佛告阿難：汝頭今日因何搖動？阿難言：我見如來出
X14n0289_p0287c18║玅寶光來我左右，故左右觀，頭自搖動。阿難！汝盻佛
X14n0289_p0287c19║光，左右動頭，為汝頭動？為復見動？世尊！我頭自動，而
X14n0289_p0287c20║我見性尚無有止，誰為搖動？佛言：如是。
X14n0289_p0287c21║此從疎至親，又以頭驗見也。初引尊者在開手合
X14n0289_p0287c22║手處薦取不動之見性，復恐所見不親，故又將箇
X14n0289_p0287c23║大光明藏飛在眉稍眼角邊，令彼左顧右盻，要他
X14n0289_p0287c24║向回頭轉腦、左顧右盻處認取，所謂要得周郎顧，
X14n0289_p0288a01║時時誤拂絃。佛告下勘其動，因言：汝今日左迴右
X14n0289_p0288a02║盻，因何如此？亦是一往深情。尊者不孤所問，答云：
X14n0289_p0288a03║因見飛光左右，故顧盻而頭動。世尊婆心真切，澈
X14n0289_p0288a04║底為人，故復勘其誰動誰靜。阿難向沒推托處盡
X14n0289_p0288a05║力擔當，重新答出：頭動而見不動，所謂縱有千般
X14n0289_p0288a06║草，終無兩樣風。故世尊復印之曰：如是。意謂若知
X14n0289_p0288a07║頭動而見不動，亦是客塵主空之義。
X14n0289_p0288a08║於是如來普告大眾：若復眾生以搖動者，名之為塵；
X14n0289_p0288a09║以不住者，名之為客。汝觀阿難頭自動搖，見無所動；
X14n0289_p0288a10║又汝觀我手自開合，見無舒卷。云何汝今以動為身，
X14n0289_p0288a11║以動為境，從始洎終，念念生滅，遺失真性，顛倒行事，
X14n0289_p0288a12║性心失真，認物為己，輪迴是中，自取流轉？
X14n0289_p0288a13║此雖寄責大眾，實借大眾成就阿難也。世尊見尊
X14n0289_p0288a14║者解得主空不動之義，故在眾中激揚，所謂打草
X14n0289_p0288a15║驚蛇。意謂我今如此重重開示，可謂明了。若使更
X14n0289_p0288a16║有眾生，尚以搖動者為塵，不住者為客，不能領會
X14n0289_p0288a17║不動之主空。汝等但觀阿難在頭搖動處，悟得見
X14n0289_p0288a18║無所動，手開合處，解得見無舒卷。即今面前已有
X14n0289_p0288a19║樣在，云何汝等但以動者為身，而不解不動之主，
X14n0289_p0288a20║動者為塵，而不識寂然之空。抑且從始至終，但用
X14n0289_p0288a21║念念攀緣生滅，搖動者為心，而反遺不動之真性，
X14n0289_p0288a22║豈非顛倒行事而何。性心失真，牒上遺失真性也。
X14n0289_p0288a23║認物為己，牒上念念生滅也。由認物為己，用諸妄
X14n0289_p0288a24║想，所以輪迴顛倒之中，生死不絕。然此輪轉，非從
X14n0289_p0288b01║天降，不從地出，亦非人與，故曰自取。此章大意，先
X14n0289_p0288b02║令陳那從旁註破客塵主空二義，次令阿難向開
X14n0289_p0288b03║手合手回頭轉眼處，領會客塵主空二義，次在眾
X14n0289_p0288b04║中激揚，以堅其信，亦見世尊循循善誘之一斑云。
X14n0289_p0288b05║
X14n0289_p0288b06║大佛頂如來密因修證了義諸菩薩萬行首楞嚴經
X14n0289_p0288b07║合轍卷第一