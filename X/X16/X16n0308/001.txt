X16n0308_p0012a01║
X16n0308_p0012a02║No. 308-A
X16n0308_p0012a03║ 續夢始末
X16n0308_p0012a04║
X16n0308_p0012a05║余先註法華指掌，肇始於雍正二年甲辰，脫槀於
X16n0308_p0012a06║乾隆十一年丙寅。及欲就梓，苦力有未充，不果。後
X16n0308_p0012a07║於辛未冬，荷蒙
X16n0308_p0012a08║和碩莊親王
X16n0308_p0012a09║奏放香界寺住持。閱明年，有徧空元等由岫雲來
X16n0308_p0012a10║參，請為過講楞嚴正脈。初講十門，即嫌其駮辨太
X16n0308_p0012a11║甚，且前後次第與清涼大有徑庭，不合賢宗家法。
X16n0308_p0012a12║至題中繁言亂心，如洪闊等八義之類，亦私意之
X16n0308_p0012a13║所不取。因不揣鄙陋，輙為籤釋。學眾喜其易明，請
X16n0308_p0012a14║製新疏。於是研精竭思，三越寒暑，草本雖創，未及
X16n0308_p0012a15║再修。又蒙
X16n0308_p0012a16║莊親王舉授僧錄司副印，兼經呪館供職。嗣是協
X16n0308_p0012a17║辦印務，對讀呪經，仍復募梓前疏，遂於是經新疏
X16n0308_p0012a18║無遑問矣。癸未夏，館事少停，避暑山菴，即今三山
X16n0308_p0012a19║庵也，舊名蔴家庵。歲久傾圮，不蔽風雨，拓其基而
X16n0308_p0012a20║新之，易以今名。督工之餘，為興、懷二子過講是經，
X16n0308_p0012a21║重訂新疏。甫一過，又為二子過講金剛般若，知無
X16n0308_p0012a22║著菩薩昔於覩史多天慈氏尊處親授八十行偈，
X16n0308_p0012a23║於是有新眼疏、經偈合釋之作。稿成之日，適萬壽
X16n0308_p0012a24║戒壇寺度博彚公過訪，力任刊行，紀其事在乾隆
X16n0308_p0012b01║三十年也。三十一年丙戌，正印秀翁逝世，又蒙
X16n0308_p0012b02║莊親王陞授僧錄司正印。未幾，才不勝任，致干舊
X16n0308_p0012b03║疾，四支不仁，難以任事。無何，乞假還山，靜心調養。
X16n0308_p0012b04║丁亥，疾稍可。戊子，取草本練覆，聊可自信。擬將募
X16n0308_p0012b05║梓，旋蒙
X16n0308_p0012b06║總管僧道錄司
X16n0308_p0012b07║皇六子諭令銷假復印，兼
X16n0308_p0012b08║奏放拈華寺住持。嗣是留興子在山庵謄清，偕懷
X16n0308_p0012b09║子隨拈華校字，陸續募資料理壽棗。庚寅，奉
X16n0308_p0012b10║旨照例於
X16n0308_p0012b11║圓明園佛樓行走。三十六年辛卯，恭逢
X16n0308_p0012b12║皇太后萬壽盛典，
X16n0308_p0012b13║賜紫於皇壇供事。自惟理以貧子出家，何當際斯
X16n0308_p0012b14║隆恩？深生愧慚，無能仰報。訖今乾隆四十一年丙申，
X16n0308_p0012b15║刊刻工竣，辭印潛修，祝延
X16n0308_p0012b16║聖壽，答報
X16n0308_p0012b17║國恩，了此餘年，實所願也。余先於法華指掌編敘始
X16n0308_p0012b18║末，有云：二十餘年，自視若夢期也；住此住彼，迴想
X16n0308_p0012b19║若夢中人也。幾踰四十萬言，皆夢中寱語。其間或
X16n0308_p0012b20║逆或順，皆夢中境界。即今編序始末，依然夢中說
X16n0308_p0012b21║夢。然既云夢中說夢，則是一夢猶未醒耳。今又以
X16n0308_p0012b22║二十餘年之工，製斯楞嚴新疏，豈不是一夢未醒，
X16n0308_p0012b23║又續一夢也？且思如來說法四十九年，尚不曾道
X16n0308_p0012b24║著一字，況是經是疏不足六十萬言，又豈能道著
X16n0308_p0012c01║一字乎？伏望後之讀是經、閱是疏者，幸勿於中說
X16n0308_p0012c02║是說非，又作實法會也。
X16n0308_p0012c03║旹
X16n0308_p0012c04║乾隆四十一年歲次丙申僧自恣日
X16n0308_p0012c05║賜紫沙門賢宗後學通理謹識
X16n0308_p0012c06║
X16n0308_p0012c07║
X16n0308_p0012c08║
X16n0308_p0012c09║
X16n0308_p0012c10║
X16n0308_p0012c11║
X16n0308_p0012c12║閱疏凡例
X16n0308_p0012c13║是經流傳震旦，疏記論解甚夥，採金集玉，誠讓會
X16n0308_p0012c14║解，辨脈尋源，無偕交光。今為接引初機，漸入堂奧，
X16n0308_p0012c15║異彼舊說，恐駭新聞，宜強周覽，勿輕間然。
X16n0308_p0012c16║是疏自名指掌，取其明而且易。不避訓詁，或涉繁
X16n0308_p0012c17║蔓。智果超方，以任捨繁從要；立尚扶壁，且須由粗
X16n0308_p0012c18║入微。勿嫌摘葉尋枝，莫便掛一漏十。
X16n0308_p0012c19║（通理）資愧學知，智無兼人。未能徧扣高明，博覽古
X16n0308_p0012c20║著。疏中一言一句，多自胸襟流出。不善他文，未敢
X16n0308_p0012c21║輙入。非有揀棄，勿強是非。
X16n0308_p0012c22║全經脈絡，有綱有目，目中復有綱目，如世祖父子
X16n0308_p0012c23║孫，展轉相生，曾無少紊。若綱之與綱，目之與目，則
X16n0308_p0012c24║如兄弟相次，先後適宜。依此分科，自有層次。楞嚴
X16n0308_p0013a01║正脈，頗得此訣，今疏倣之。但交師分析過甚，多於
X16n0308_p0013a02║應續反斷，初學不察，致義失貫，今疏別之。
X16n0308_p0013a03║是疏為避繁分，間有一科之中含攝三二意者，若
X16n0308_p0013a04║不眉目，莫決斷連，因於本文用○斷之。至疏中各
X16n0308_p0013a05║標其意，如起首則曰初某意，釋竟又曰某某下某
X16n0308_p0013a06║意等，庶不至繁分而節旨判然。
X16n0308_p0013a07║古疏隨文科目，多不俱提。如一科分三，但標初科，
X16n0308_p0013a08║即復曲分，或入文殊，令初學艱於檢對。今遵彌陀
X16n0308_p0013a09║疏鈔科式，分已俱標，標已取次，會文疏訖，仍結某
X16n0308_p0013a10║某科竟。若相鄰甚近者，則不復結，為便觀覽，不至
X16n0308_p0013a11║翻前揭後。
X16n0308_p0013a12║楞嚴正脈交師用甲乙等字，以別科目層次，伯亭
X16n0308_p0013a13║老人亦多承用。今疏全標科目，且疏竟仍結，前後
X16n0308_p0013a14║次第，顯然可見，故不更置甲乙等字。
X16n0308_p0013a15║一音圓被，異解各呈。杵臼繩箕，共說象身之似。鵠
X16n0308_p0013a16║雪貝稻，孰明乳色之真。因枝尋本，各選其由。入道
X16n0308_p0013a17║從緣，不一而足。勿謂本疏多事，有礙此經廣傳。
X16n0308_p0013a18║古德著疏，間有與私意相符者，亦微有採掇。若全
X16n0308_p0013a19║用其語，則標以名字，如言正脈云等。若少有更換，
X16n0308_p0013a20║則標唯義取，如言正脈義云等。蓋不敢掩古之善
X16n0308_p0013a21║也。
X16n0308_p0013a22║金鍮並列，玉石互陳，具眼者自能辨識，不在抑揚。
X16n0308_p0013a23║按：正脈立義雖精，駮古太甚，致令後學一味在是
X16n0308_p0013a24║非裏卜度，不知向關節處跟尋，迷本昧源，其失非
X16n0308_p0013b01║細。故今疏惟竊取其義，而執戈欲鬬之詞，槩不敢
X16n0308_p0013b02║用。又正脈於難處過詳，於易處過略，唯逗利智，不
X16n0308_p0013b03║接鈍根。今疏於難處不過指授分明，於易處亦必
X16n0308_p0013b04║略用敷演，為令三根俱被，利鈍咸宜。
X16n0308_p0013b05║
X16n0308_p0013b06║
X16n0308_p0013b07║
X16n0308_p0013b08║
X16n0308_p0013b09║No. 308
X16n0308_p0013b10║楞嚴經指掌疏卷一
X16n0308_p0013b11║
X16n0308_p0013b12║京都拈華寺賢宗後學達天通理敬述
X16n0308_p0013b13║嗣法門人（興宗祖旺謄清懷仁祖毓較字）
X16n0308_p0013b14║第九、總釋名題者，謂名者實之賓，題者經之綱，一
X16n0308_p0013b15║經大義萃在名題，故言總釋，謂總釋一經大義於
X16n0308_p0013b16║名題中也。又名謂能譯人名，題謂所譯經題，而言
X16n0308_p0013b17║總釋者，謂人名經題以總釋之也。即分為二：
X16n0308_p0013b18║一、經題二譯人。初。
X16n0308_p0013b19║大佛頂如來密因修證了義諸菩薩萬行首楞嚴經
X16n0308_p0013b20║卷第一。
X16n0308_p0013b21║釋此經題，略作五義：一先會五名，二正釋現題，三
X16n0308_p0013b22║略備古法，四重申西名，五附釋卷次。初。
X16n0308_p0013b23║按經中佛自所說，有五種題名：一曰大佛頂悉怛
X16n0308_p0013b24║多般怛羅無上寶印十方如來清淨海眼。（正脈云境智為
X16n0308_p0013c01║名，謂大等是境，十方下屬智。）二曰救護親因度脫阿難，及此會
X16n0308_p0013c02║中性比丘尼，得菩提心入徧知海。（正脈云機益為名，謂阿難性尼
X16n0308_p0013c03║為機，得菩提等是益。）三曰如來密因修證了義。（正脈云性修為名，以如來
X16n0308_p0013c04║密因屬性具，修證了義屬修得。）四曰大方廣妙蓮華王十方佛母
X16n0308_p0013c05║陀羅尼呪。（正脈云要妙為名，蓋上七字為顯為最妙，下八字為密為最要。）五曰灌
X16n0308_p0013c06║頂章句諸菩薩萬行首楞嚴。（正脈云因果為名，以菩薩萬行為因，首楞
X16n0308_p0013c07║嚴即果也。）今此題者，於五名中略取十九字，擇要該廣，
X16n0308_p0013c08║次第攝經，乃結集者善巧所成。二、正釋現題四：
X16n0308_p0013c09║一、指法宗體，即大之一字也。所言大者，即眾生心，
X16n0308_p0013c10║是心則攝一切世間、出世間法，故稱為大。在華嚴
X16n0308_p0013c11║即一真法界，而一真法界該四法界，統攝乎因因
X16n0308_p0013c12║果果，無量妙門，無邊妙義，不其大乎？諸經或目為
X16n0308_p0013c13║實相，或目為佛性，或目為圓覺，或目為真如等，其
X16n0308_p0013c14║實皆一心也。在本經即如來藏心，而如來藏心非
X16n0308_p0013c15║一切法，一切法莫能收攝，即一切法，一切法莫能
X16n0308_p0013c16║逃遁，離即離非，是即非即，言語道斷，心行處滅，不
X16n0308_p0013c17║得已強名為大。非對小言大，以對小言大，則大有
X16n0308_p0013c18║分限，非真大故。亦非先小後大，以先小後大，則大
X16n0308_p0013c19║有始終，非本大故。是知此大，十方無盡，三際莫窮，
X16n0308_p0013c20║在迷為如來密因，在悟為修證了義，在因為菩薩
X16n0308_p0013c21║萬行，在果為首楞嚴王。一經要妙，不出此宗，十界
X16n0308_p0013c22║紐樞，無踰茲體，以之冠首，良有以焉。
X16n0308_p0013c23║二、顯法勝妙，即佛頂二字。所言佛頂者，即肉髻相
X16n0308_p0013c24║上無見頂也。肉髻相為三十二相之一，在青螺紺
X16n0308_p0014a01║髮正中，如春山吐日，而頂不可見。如佛初降生，嵐
X16n0308_p0014a02║毗尼林神為佛乳母，捧持諦觀，不見其頂。又佛成
X16n0308_p0014a03║道後，遊波羅奈，東方應持菩薩欲窮佛頂，上歷沙
X16n0308_p0014a04║界，終不能見，乃八十隨好之一無見頂好也。用斯
X16n0308_p0014a05║顯法者，略有二義：一、佛頂最勝無上，顯此法最勝，
X16n0308_p0014a06║依之修習，直趣無上菩提故；二、佛頂最妙無見，顯
X16n0308_p0014a07║此法至妙，唯佛究盡，一切所不能了故。又上但顯
X16n0308_p0014a08║大，此復顯其勝妙，蓋直指法體為大，為佛頂耳。又
X16n0308_p0014a09║佛頂亦可作喻，但不如直指之為親也。
X16n0308_p0014a10║三、別出義相曲。分四：
X16n0308_p0014a11║一、正因密熏，即如來密因句也。如來者，十號之一，
X16n0308_p0014a12║倣同先德號。釋有二義：一、隨相釋，謂佛佛道同，後
X16n0308_p0014a13║佛出世宛同，先佛再來，故名如來。二、入理釋，隨教
X16n0308_p0014a14║淺深，難盡多種。今據終實，謂如為本覺，來為始覺，
X16n0308_p0014a15║始覺究竟，即同本故，亦倣同先德義也。對下菩薩，
X16n0308_p0014a16║即是果人，乃諸菩薩道後之號。密因者，即正因佛
X16n0308_p0014a17║性。眾生等有迷而不知，雖迷而不知，由內熏力故，
X16n0308_p0014a18║遇緣信發，究竟可以成佛。正以可成佛，故名如來。
X16n0308_p0014a19║因在迷不知，故復名為密。又因稱如來，復名為密
X16n0308_p0014a20║者，為遣兩種人過：一、如來二字，遣小教二乘抱迷
X16n0308_p0014a21║絕分之過。以彼不達即心即佛，自甘絕分，一向沈
X16n0308_p0014a22║空。今聞因即如來，頓然夢覺醉醒，迴小向大，成佛
X16n0308_p0014a23║有分。二、密之一字，遣圓教狂慧廢置進修之過。以
X16n0308_p0014a24║彼纔信自心，便謂是佛，一向廢修。今聞但是密具，
X16n0308_p0014b01║自知非是已成，從性起修，冀果方能。然此即是二
X16n0308_p0014b02║根本中真本，所謂識精元明，能生諸緣，緣所遺者。
X16n0308_p0014b03║至文中十番顯見，且從眼根指出，以一例五，六根
X16n0308_p0014b04║皆具。若擴而充之，不唯近具根中，實為遠該萬法。
X16n0308_p0014b05║迨後會四科，融七大，明生續之因，示圓融之故，全
X16n0308_p0014b06║彰三藏不離一心，如來密因之旨，顯發無餘蘊矣。
X16n0308_p0014b07║經文首從請定，至四卷前半，身意輕安，得未曾有？
X16n0308_p0014b08║如來重重開示，令修奢摩，當機方以信順。四分中
X16n0308_p0014b09║開示奢摩成信分，義齊於此。二、了因顯發，即修
X16n0308_p0014b10║證了義句也。因信起觀曰修，蓋即以觀行為修，非
X16n0308_p0014b11║歷事造修也。由行成解曰證，蓋即以解悟為證，非
X16n0308_p0014b12║歷位取證也。良以圓頓行人，信時即兼解悟，解時
X16n0308_p0014b13║已有證入。故前分末即許阿難等心悟實相，而此
X16n0308_p0014b14║段即云修證了義。其實前方是信，此方是解。蓋以
X16n0308_p0014b15║行布不礙，圓融取勝為言。然謂之了義者，有二義：
X16n0308_p0014b16║一者了悟前義，二者了無餘義。了悟前義者，由前
X16n0308_p0014b17║段當機信順，雖知有如來密因，猶未能現量體悟。
X16n0308_p0014b18║故自喻云：我今猶如旅泊之人，忽蒙天王賜與華
X16n0308_p0014b19║屋，雖獲大宅，要因門入（請觀門求悟入也）。如是如來為之
X16n0308_p0014b20║分門以定二義，驗證以釋二疑，綰巾以示倫次，冥
X16n0308_p0014b21║授以選本根。蓋即令其以耳門三昧修習證入，了
X16n0308_p0014b22║悟前段如來密因義也。了無餘義者，謂耳根圓通，
X16n0308_p0014b23║超二十四聖而獨妙。依此修證，則因該果海，果徹
X16n0308_p0014b24║因源，一修一切修，一證一切證，了無餘義可修可
X16n0308_p0014c01║證。至下菩薩萬行，亦不過圓融中略示行布之義。
X16n0308_p0014c02║經文義分兩段：首從四卷後半請華屋之門，至六
X16n0308_p0014c03║卷中十恒沙眾皆得本心，遠塵離垢，獲法眼淨等，
X16n0308_p0014c04║為開示理觀。次從六卷後半請安立道場，至七卷
X16n0308_p0014c05║中頂光說呪，顯示利益，兩眾願護等，為開示事儀。
X16n0308_p0014c06║總為令修三摩四分中開示三摩成解分，義齊於
X16n0308_p0014c07║此。三、緣因助修，即諸菩薩萬行句也。菩薩略梵
X16n0308_p0014c08║語，具云菩提薩埵，此云覺有情。釋有三義：一、約自
X16n0308_p0014c09║利，謂覺雖分證，尚有情識故；二、約利他，謂覺彼有
X16n0308_p0014c10║情，令他同己故；三、約兩利，謂上求大覺，下化有情
X16n0308_p0014c11║故。對上如來，即是因人，乃如來道前之號。而言諸
X16n0308_p0014c12║者，通指禪那中分證諸聖五十五位之數。歷位所
X16n0308_p0014c13║修，行應無量，如十信全根力而植佛種，十住生佛
X16n0308_p0014c14║家而成佛子，十行廣六度而行佛事，十迴向迴佛
X16n0308_p0014c15║事而向佛心，四加行泯心佛而滅數量，十地契真
X16n0308_p0014c16║如而覆涅槃，等覺齊佛際而破生相。一具一切，主
X16n0308_p0014c17║伴重重，緣起無礙，猶如帝網。今言萬明多，非局定
X16n0308_p0014c18║數也。準前釋了義云：一修一切修，一證一切證，了
X16n0308_p0014c19║無餘義可修可證。今又言萬行者，良以行布既不
X16n0308_p0014c20║礙於圓融，圓融又何嫌於行布？前為推重初心，解
X16n0308_p0014c21║時即言證入，令知理由頓悟。此為對治狂慧，悟後
X16n0308_p0014c22║仍分階差，令知事必漸修。但悟後之修，無勞肯綮。
X16n0308_p0014c23║如彼鵬飛萬里，培風於未徙之先；龍驟千江，奮力
X16n0308_p0014c24║在將行之際。是知圓頓行人功業，惟在初心乾慧，
X16n0308_p0015a01║以後即屬任運流入。故後識陰文云：從互用中，能
X16n0308_p0015a02║入菩薩金剛乾慧，於是乃超十信、十住、十行、十迴
X16n0308_p0015a03║向、四加行、十地、等覺、圓明，入於如來妙莊嚴海。然
X16n0308_p0015a04║既曰超入，自非蟻山蠖樹可比。（蟻子登山，尺蠖上樹，皆用力難到者。）
X16n0308_p0015a05║經文自七卷後半，阿難請位，至八卷結示五名，中
X16n0308_p0015a06║間歷談位行，皆為令修禪那。四分中開示禪那成
X16n0308_p0015a07║行分，義齊於此。四、妙果究證，即首楞嚴三字也。
X16n0308_p0015a08║梵語首楞嚴。涅槃經佛自釋云：首楞者，名一切事
X16n0308_p0015a09║畢竟；嚴者，名堅。一切畢竟而得堅固，名首楞嚴。古
X16n0308_p0015a10║德依此，遂明其為徹法底源，不動不壞。據古德意，
X16n0308_p0015a11║言一切事畢竟者，即是窮徹諸法根底本源，如法
X16n0308_p0015a12║華究竟諸法實相之義。或有翻為健相三昧者，亦
X16n0308_p0015a13║以能究竟諸法實相故也。而得堅固者，謂事到畢
X16n0308_p0015a14║竟，即性常住，故即明其為不動不壞。以既能窮徹
X16n0308_p0015a15║諸法根底本源，法法無非實相，求於去來生滅，了
X16n0308_p0015a16║不可得，有何動壞？如法華所謂世間相常住是也。
X16n0308_p0015a17║承上，即是歷前諸位修練治習，至斯乃窮徹諸法
X16n0308_p0015a18║根底本源，不動不壞，證一切智，而成常住果矣。若
X16n0308_p0015a19║以本經現文釋之，與上稍異。謂凡一切事，畢竟堅
X16n0308_p0015a20║固，即名首楞嚴。故古德亦有直翻為究竟堅固者。
X16n0308_p0015a21║良以如來密因，久淪七趣；修證了義，動招五魔；菩
X16n0308_p0015a22║薩萬行，多緣理障。由是如來精研七趣，而明其原
X16n0308_p0015a23║無；詳辨五魔，而教以預識；重明五陰，而示以漸修。
X16n0308_p0015a24║知此，則七趣不淪，五魔不擾，理障不蔽，奢摩、三摩、
X16n0308_p0015b01║禪那，始終不壞。故直目之曰究竟堅固，所謂首楞
X16n0308_p0015b02║嚴是也。是知首楞嚴義，通乎前之三分，以從前三
X16n0308_p0015b03║離障得名。故初卷中，阿難所請者，乃妙奢摩他、三
X16n0308_p0015b04║摩、禪那；而如來所許者，乃首楞嚴王經文。自八卷
X16n0308_p0015b05║半，請談七趣，至正宗分盡，無非令其成就乎此四
X16n0308_p0015b06║分中，當開示楞嚴成證分也。已上別出義相竟。
X16n0308_p0015b07║四、結示詮體，即經之一字也。華梵名義，略見於藏
X16n0308_p0015b08║乘分攝門中。雜心論出五義：一、涌泉，義味無盡故；
X16n0308_p0015b09║二、出生，出生諸法故；三、顯示，顯示教理故；四、繩墨，
X16n0308_p0015b10║辨析邪正故；五、結鬘，結成文相故。佛地論有二義：
X16n0308_p0015b11║一、貫穿，謂貫穿所說法義；二、攝持，謂攝持所化眾
X16n0308_p0015b12║生。此方訓釋有四義：一、常，三世不易故；二、法，十方
X16n0308_p0015b13║同遵故。昭明太子意也。三、徑，修行徑路故；四、典，攝
X16n0308_p0015b14║生定典故。隱士劉虬意也。此屬能詮，以大佛頂等
X16n0308_p0015b15║是所詮故，通收聲名句文，故為體也。已上正釋現
X16n0308_p0015b16║題竟。三、略備古法二。
X16n0308_p0015b17║一、立題法，謂諸經立題，人、法、喻、單、複、具足，例有七
X16n0308_p0015b18║種：一、單人，如淨名；二、單法，如涅槃；三、單喻，如寶積；
X16n0308_p0015b19║四、法喻，複如妙法蓮華；五、人法，複如勝天王般若；
X16n0308_p0015b20║六、人喻，複如佛說梵網；七、具足三，如大方廣佛華
X16n0308_p0015b21║嚴。今例華嚴，謂佛頂亦可作喻，如來菩薩為人，餘
X16n0308_p0015b22║皆是法。然既法喻合明，足顯幽深，況是如來菩薩
X16n0308_p0015b23║境界，自非權小諸經可比。
X16n0308_p0015b24║二、釋題。法正脈云：古式有二：一、作對釋，二、離合釋。
X16n0308_p0015c01║今作對有五：一、法喻對，謂大字是法，佛頂是喻。二、
X16n0308_p0015c02║體用對，謂大佛頂是體，如來密因等是用，以有生
X16n0308_p0015c03║信、發解、成行、致果等用故。三、性修對，謂如來密因
X16n0308_p0015c04║屬性，修證了義屬修。四、因果對，謂萬行是因，楞嚴
X16n0308_p0015c05║為果。亦動靜對，可知。五、通別對，謂經是通題，以修
X16n0308_p0015c06║多羅藏皆名經故；上屬別題，以大佛頂等非餘經
X16n0308_p0015c07║故。又諸經通五人說，故名為通；大佛頂等局在佛
X16n0308_p0015c08║說，故名為別。離合亦五：一、大字是法，約理故勝；
X16n0308_p0015c09║佛頂是喻，約相故劣。佛頂上加之字，依主釋也。二、
X16n0308_p0015c10║如來密因屬性，修證了義屬修，兩別雙舉，相違釋
X16n0308_p0015c11║也。下二句因果相違，可知。三、萬字是數，行字是體，
X16n0308_p0015c12║萬下加，即字體挾數量，帶數釋也。四、經字是體，如
X16n0308_p0015c13║來密因等是用，經上加，即字體持業用，持業釋也。
X16n0308_p0015c14║五、大佛頂等是經之所有，經上加，非字分取他名，
X16n0308_p0015c15║有財釋也。隣近一釋，文不明顯，必欲作者，應云大
X16n0308_p0015c16║佛頂等是修多羅藏，故稱為經，即居近隣，強隣近
X16n0308_p0015c17║釋也。正脈云：此不廢古釋，略備參考，餘不悉
X16n0308_p0015c18║四、重申西名。謂此經亦名中印土那爛陀大道場
X16n0308_p0015c19║經，於灌頂部錄出別行。釋曰：此別行題目也。印土
X16n0308_p0015c20║即是天竺，於下譯人中釋。那爛陀，此云施無厭。西
X16n0308_p0015c21║域記云：此伽藍南菴沒羅林有池，其龍名那爛陀。
X16n0308_p0015c22║據此，乃是以龍名池，依池名伽藍，以其近彼池故。
X16n0308_p0015c23║佛滅度後，六帝緝興，園林紺宇，都建一門，主客萬
X16n0308_p0015c24║僧，住持高俊。印土名藍，無過此者，故以大道場稱
X16n0308_p0016a01║之。經依道場，故即以道場名經。灌頂部者，彼經五
X16n0308_p0016a02║部之一，此一部中，仍該多經。今此經者，乃於中錄
X16n0308_p0016a03║出各別行持，尤見其為至精至要法也。
X16n0308_p0016a04║五、附釋卷次。卷者對舒而言，謂舒之以便誦持，卷
X16n0308_p0016a05║之以便供奉也。又古經書多以軸為卷，今易制未
X16n0308_p0016a06║易其名耳。第謂次第，一者數之始也。此經文有十
X16n0308_p0016a07║卷，以次第論此卷為始，故云第一（後卷次例知）。經題竟。
X16n0308_p0016a08║二、譯人四。一、主譯人。二、譯語人。三、證譯人。四、筆
X16n0308_p0016a09║受人。初。
X16n0308_p0016a10║唐中天竺沙門般剌密諦譯。
X16n0308_p0016a11║首言唐者，紀譯經時也。按譯經圖記，此經翻譯在
X16n0308_p0016a12║則天罷政，中宗嗣位，神龍元年時，故中天竺標譯
X16n0308_p0016a13║人處也。灌頂云：天竺，或云乾竺、乾豆、身毒、印度等，
X16n0308_p0016a14║皆梵音輕重耳。此云月邦，以其有聖賢繼軌，導凡
X16n0308_p0016a15║御物，如月照臨故。又以此大國形諸小國，如星中
X16n0308_p0016a16║月故。或云：三垂大海，北背雪山，北廣南狹，如半月
X16n0308_p0016a17║形故。地當閻浮中心，周九萬餘里，東西南北及中，
X16n0308_p0016a18║皆名天竺。譯主乃中天竺人也。沙門者，釋子通稱，
X16n0308_p0016a19║此云勤息，謂勤修戒定慧，息滅貪瞋癡故。般剌密
X16n0308_p0016a20║諦者，譯主別名，此云極量，謂自行化他，皆極盡其
X16n0308_p0016a21║量故。或云到彼岸，或云成辦究竟，皆極盡其量之
X16n0308_p0016a22║義。末言譯者，紀譯經之事也。譯謂翻易，謂翻易西
X16n0308_p0016a23║梵之語，而為東華語故。正脈云：特科為主譯者，以
X16n0308_p0016a24║此經未來盛名，先至天台，西向拜求，一十八年，竟
X16n0308_p0016b01║未諧願。彼國禁為國寶，師潛匿航海，賷來於唐。中
X16n0308_p0016b02║宗初年，達廣州，適遇房相，請於制止寺，譯成速回，
X16n0308_p0016b03║以解責邊之難（國王因師潛過，罪責守邊官吏故也）。夫大師冒禁艱
X16n0308_p0016b04║苦，志益此方，且具通方智辯，總統譯場，雖功成身
X16n0308_p0016b05║退，而名不可泯，故首標主譯，以重元勳也。
X16n0308_p0016b06║二，譯語人。
X16n0308_p0016b07║烏萇國沙門彌伽釋迦譯語。
X16n0308_p0016b08║烏萇，奘傳名烏仗那，唐言苑，阿輸迦王之苑囿也。
X16n0308_p0016b09║舊曰烏場，或烏茶，在北天竺境。彌伽釋迦，此云能
X16n0308_p0016b10║降伏，以於內外魔怨皆能降故。譯語即是翻音，言
X16n0308_p0016b11║西梵語字與此全殊。若觀梵本，非唯不知其語，兼
X16n0308_p0016b12║亦不識其字，須先隨其梵音，以此方之字易之，名
X16n0308_p0016b13║為翻字。翻字之後，方可讀之。然同於呪語，却須兼
X16n0308_p0016b14║通兩國言音者，變梵語為華言，名為翻音，今云譯
X16n0308_p0016b15║語是也。亦云度語，謂酌度兩國言音，務使彼此相
X16n0308_p0016b16║當，定言詞成章句故。不先列翻字人者，以私譯不
X16n0308_p0016b17║備員，亦此師代之耳。三，證譯人。
X16n0308_p0016b18║羅浮山南樓寺沙門懷廸證譯。
X16n0308_p0016b19║摸象云：古本並有第三羅浮沙門懷廸證譯一行，
X16n0308_p0016b20║不知今本何以不載，後刻經者宜增入之。灌頂云：
X16n0308_p0016b21║廸師，循州人，因住羅浮山南樓寺，故山寺俱稱，令
X16n0308_p0016b22║遠近皆知。故廸者，進也，循也。沙門名懷廸者，取其
X16n0308_p0016b23║常懷精進，循道而行之意。證譯者，謂於翻字、翻音
X16n0308_p0016b24║二中，總為參詳較正。以師久習經論，備諳五梵，故
X16n0308_p0016c01║於譯場之中，獨充此職。然前二師身生西國，語精
X16n0308_p0016c02║梵言，雖亦兼美唐文，乍來恐未盡善。經師參詳較
X16n0308_p0016c03║正，不唯不謬佛意，兼亦善合機心。佛法流通，厥功
X16n0308_p0016c04║非細，願諸後賢，各思報本。四、筆受人。
X16n0308_p0016c05║菩薩戒弟子前正議大夫同中書門下平章事清河
X16n0308_p0016c06║房融筆受
X16n0308_p0016c07║菩薩戒，大乘戒也。梵網經云：欲受國王位時，百官
X16n0308_p0016c08║受位時，應先受菩薩戒。一切鬼神救護王身、百官
X16n0308_p0016c09║之身，房相遵此受。此以菩薩為兄，以佛為父，故自
X16n0308_p0016c10║以弟子稱之。此法銜也。次下明世職。前者，先也。以
X16n0308_p0016c11║下官名，皆其先任舊職故。正議，史稱正諫，言官之
X16n0308_p0016c12║名。大夫者，大正風化，扶樹人才，有維持世道之任，
X16n0308_p0016c13║舉薦賢能之責也。同者，兼同協理之義。中書、門下，
X16n0308_p0016c14║二俱內省左右相府之名。中書省多掌王言，門下
X16n0308_p0016c15║省多出政事，融乃權兼兩省，故並書之。平章者，書
X16n0308_p0016c16║曰平章百姓。平，均也；章，顯也。謂均理政務，章顯法
X16n0308_p0016c17║度也。事即政務法度之事。不言現職者，為諱被謫
X16n0308_p0016c18║事故。清河，地名，房相之梓里也。房相名融，其子名
X16n0308_p0016c19║琯，父子俱相，而融事略出琯之傳文。筆受者，謂前
X16n0308_p0016c20║三師已成草本，房相受之，秉筆潤色，務使文質相
X16n0308_p0016c21║當，雅俗兼利，故正脈以潤文科之。夫如來滅度，佛
X16n0308_p0016c22║法付囑王臣，因緣會遇，遭際各殊。詳融事，為相於
X16n0308_p0016c23║武后末年，被謫於中宗元年，纔至廣州，便遇斯典，
X16n0308_p0016c24║請譯筆受，成此莫大功德。以世情觀之似可悲，以
X16n0308_p0017a01║佛法觀之則慶甚矣。總釋名題竟。
X16n0308_p0017a02║第十、別解文義者，謂文分十卷，義派干差，若不解
X16n0308_p0017a03║千差之義，難以銷十卷之文。空說名題，徒誦詞句，
X16n0308_p0017a04║信解無以，行果安成？為此別解，不避煩分。然道安
X16n0308_p0017a05║雄判，既雅合於親光，而指掌新疏，亦承用乎三分：
X16n0308_p0017a06║一、敘分，二、正宗分，三、流通分。初二。一、六成證
X16n0308_p0017a07║信敘。二、二緣發起敘。初、（六成者，六種成就，謂信、聞、時、主、處、眾也。六種闕
X16n0308_p0017a08║一，大教不興，故云成就。言證信者，謂標記主伴，指說時方證，法有所授，令人生信故。）二。一
X16n0308_p0017a09║總標五成，二別列聽眾。初。
X16n0308_p0017a10║如是我聞：一時，佛在室羅筏城祇桓精舍。
X16n0308_p0017a11║如是者，信成就。為順此義，作信順之詞。以信者言
X16n0308_p0017a12║如是，不信者則言不如是，故此隨相釋也。又一切
X16n0308_p0017a13║事究竟堅固名如，離生滅去來等見名是，此入理
X16n0308_p0017a14║釋也。又無上法王是真實語，如所如說名如，不誑
X16n0308_p0017a15║不妄名是，此據文釋也。又如佛所說，無有不是，亦
X16n0308_p0017a16║信順義。智論云：佛法大海，信為能入，故為第一。若
X16n0308_p0017a17║對下文，應作指法之詞，即指者一部經說。我聞
X16n0308_p0017a18║者，聞成就亦結集者，自述法有所授故。夫聖人無
X16n0308_p0017a19║我而云我聞者，蓋是隨世假我，亦法身真我，揀非
X16n0308_p0017a20║妄我及於邪我。聞謂親聞，非私淑讀古者可比。下
X16n0308_p0017a21║云此方真教體，清淨在音聞，故為第二。若連上為
X16n0308_p0017a22║句，應云如是一經我從佛聞。一時者，時成就不
X16n0308_p0017a23║紀年月，但云一時者，以如來說法處無定方，滅後
X16n0308_p0017a24║結集傳通異域，約東西正建不同，約上下延促不
X16n0308_p0017b01║等，彼此差互難以考稽，故總言之。蓋取師資合會
X16n0308_p0017b02║說聽究竟為一時也。古德云：欲識佛性義，當觀時
X16n0308_p0017b03║節因緣。時節若至其理自彰，故為第三。若對上句，
X16n0308_p0017b04║應是追憶昔聞，漫言彼一時也。佛者主成就，梵
X16n0308_p0017b05║語佛陀，此云覺者，十種通號之一。覺有三義：一、自
X16n0308_p0017b06║覺，揀凡夫；二、覺他，揀二乘；三、覺滿，揀菩薩。者字訓
X16n0308_p0017b07║人，通指能覺人說。若就今經別指釋迦，以楞嚴會
X16n0308_p0017b08║主非餘佛，故法華云唯有如來我等所歸，故為第
X16n0308_p0017b09║四。在室下處。成就室羅筏，具云室羅筏悉底，舊
X16n0308_p0017b10║云舍衛，或云舍婆提，此翻豐德，或翻聞物，謂國豐
X16n0308_p0017b11║四德（財寶、五欲、多聞、解脫），為物所聞故。祇桓精舍，在室羅近
X16n0308_p0017b12║境。祇即祇陀，亦云逝多，匿王太子也，此翻戰勝，以
X16n0308_p0017b13║太子生時，匿王凱旋，故名桓林也，是其所施故。精
X16n0308_p0017b14║舍，給孤園也，園中置舍，最極精奇，捨園從舍稱，故
X16n0308_p0017b15║原園林，俱屬太子。給孤長者，買園建舍，請佛說法，
X16n0308_p0017b16║不辭布金之費，遂感太子，并林施之，君尊臣卑，故
X16n0308_p0017b17║桓先舍次。諸經多言祇樹給園，此稱校雅，下云屬
X16n0308_p0017b18║諸比丘，休夏自恣，佛僧安居，非此不可，故為第五
X16n0308_p0017b19║（長者買園事，詳涅槃、阿含、賢愚等經，非急不載）。總標五成竟。
X16n0308_p0017b20║二、別列聽眾。二。一、聲聞眾。二、辟支眾。初三：
X16n0308_p0017b21║一舉類標數，二明位歎德，三略出上首。初。
X16n0308_p0017b22║與大比丘眾。○千二百五十人俱
X16n0308_p0017b23║初、舉類顯勝。與者，并與兼及義也。大者，揀小，非有
X16n0308_p0017b24║學故。又三義名大，謂大、多、勝。大者，天王、大人所共
X16n0308_p0017c01║敬仰，非小德故；多者，內外典籍無不博通，非寡解
X16n0308_p0017c02║故；勝者，超出九十六種外道，非劣器故。比丘名含
X16n0308_p0017c03║三義：一、乞士，謂乞食、乞法，資益身心故；二、破惡，謂
X16n0308_p0017c04║破見、破思，滌除諸惡故；三、怖魔，謂出家、出界，魔怖
X16n0308_p0017c05║失黨故。眾者，梵語僧伽，此云和合眾。和合有二：一、
X16n0308_p0017c06║事和，謂戒、見利，身、口、意六事俱和故；二、理和，謂同
X16n0308_p0017c07║證擇滅無為法故。今但言眾，不言和合者，以眾則
X16n0308_p0017c08║必和，不和非眾也。○下句標數顯同。報恩經云：初
X16n0308_p0017c09║度陳如五人，次度耶舍門徒五十人，次度優樓頻
X16n0308_p0017c10║螺門徒五百，次度伽耶門徒三百，次度那提門徒
X16n0308_p0017c11║二百，次度身子門徒一百，次度目連門徒一百，共
X16n0308_p0017c12║計一千二百五十五人。今減五人者，略零數故。俱
X16n0308_p0017c13║猶同也。此等皆久修異道，空無所獲，遇佛得益，感
X16n0308_p0017c14║恩常隨。今亦同聽，故云與俱。舉類標數竟。
X16n0308_p0017c15║二，明位歎德。
X16n0308_p0017c16║皆是無漏大阿羅漢。○佛子住持，善超諸有；能於國
X16n0308_p0017c17║土，成就威儀；從佛轉輪，妙堪遺囑；嚴淨毗尼，弘範三
X16n0308_p0017c18║界；應身無量，度脫眾生；拔濟未來，越諸塵累。
X16n0308_p0017c19║初、據迹明位皆是者，無異眾故。漏謂三漏，謂欲漏
X16n0308_p0017c20║（欲界煩惱）、有漏（上二界煩惱）、無明漏（三界無明）也。具此者，如漏器
X16n0308_p0017c21║不堪用故。又於生死中有漏落故，此眾已斷，故云
X16n0308_p0017c22║無也。大有三義：一、揀定性，能回心故；二、揀實行，是
X16n0308_p0017c23║權現故；三、揀同類，稱上首故。阿羅漢亦三義：一、應
X16n0308_p0017c24║供，堪為福田故，即乞士果；二、殺賊，殺煩惱賊故，即
X16n0308_p0018a01║破惡果；三、無生，永絕後有故，即怖魔果。小乘久擅
X16n0308_p0018a02║斯名，故為迹也。○佛子下，約本歎德明位，據迹歎
X16n0308_p0018a03║德。約本者，引小乘向大乘故。外現聲聞，內祕菩薩，
X16n0308_p0018a04║故稱佛子。既稱佛子，不屑逃形自守，故云住持。謂
X16n0308_p0018a05║住世間，持佛法化眾生故。雖住世間，不為諸有所
X16n0308_p0018a06║繫，故曰善超。若一向沈空滯寂者，縱超非善。諸有
X16n0308_p0018a07║者，略明有三，處中說九，廣演成二十五。其中因果
X16n0308_p0018a08║不亡，故稱為有。國土，王都也。繁華射眼，勝欲牽心，
X16n0308_p0018a09║具威具儀，不易可得。曰能於，曰成就者，自是塵中
X16n0308_p0018a10║作主，非彼勉強詐飾者可比。從，隨也。佛轉法輪，教
X16n0308_p0018a11║化眾生，此眾常隨，引攝同類。故超有則不著於有，
X16n0308_p0018a12║具儀則不淪於空。空有不覊，故以妙稱。又以其從
X16n0308_p0018a13║佛轉輪，緣結有素，故堪遺囑。謂遺命成佛，囑累度
X16n0308_p0018a14║生，二俱堪故。此上歎自利之德，雖兼利他，乃借物
X16n0308_p0018a15║成已，仍屬自利。毗尼者，戒律之總名。治身曰嚴，治
X16n0308_p0018a16║心曰淨。又事戒則嚴，理戒則淨。今顯理事雙持，身
X16n0308_p0018a17║心并治，故曰嚴曰淨。然亦非徒自利，故曰弘範三
X16n0308_p0018a18║界。謂弘開法範於三界中也。應身者，隨機應現。無
X16n0308_p0018a19║量者，機有無量，應身亦無量故。度脫眾生者，不惟
X16n0308_p0018a20║現身亦兼說法，如法華妙音觀音之類。未來者，總
X16n0308_p0018a21║該盡際。塵累者，通攝塵勞。言眾生塵勞累墜輪轉
X16n0308_p0018a22║生死，如墮深淵、如沈巨溺，此眾能挽之令起、渡之
X16n0308_p0018a23║令過，故曰拔曰濟。此上歎化他之德雖兼自利，乃
X16n0308_p0018a24║以己成物仍屬化他。此化他德中，初云弘範三界
X16n0308_p0018b01║似局一土，次云應身無量則該十方，末云拔濟未
X16n0308_p0018b02║來乃通盡際，則橫竪無不可化之生矣。（問：法華歎德顯然聲
X16n0308_p0018b03║聞，此經歎德明是菩薩古德。據此判楞嚴在法華之後，似為當理。若在前者，此云何通？答：結集善權本迹
X16n0308_p0018b04║互影，法華處處顯本故歎德惟迹，楞嚴在在皆迹故歎德惟本。本迹原自無礙，互影方顯不遺。若不爾者，
X16n0308_p0018b05║則法華惟本不顯攝生之權，楞嚴惟迹全迷實證之深，豈盡善哉？諸經亦有不爾，或但為一類機故。）明
X16n0308_p0018b06║位歎德竟。三、略出上首。
X16n0308_p0018b07║其名曰：大智舍利弗、摩訶目犍連、摩訶拘絺羅、富樓
X16n0308_p0018b08║那彌多羅尼子、須菩提、優波尼沙陀等而為上首。
X16n0308_p0018b09║舍利尊者，母也。此云鶖鷺，以其母眼淨口利可比
X16n0308_p0018b10║此鳥，故以為名。弗翻為子，尊者是其所生，連母為
X16n0308_p0018b11║號。亦云身子，以其母身形端正，猶云端正身者之
X16n0308_p0018b12║子。故阿含云：我佛法中智慧無窮決了諸疑者，舍
X16n0308_p0018b13║利弗為第一。故今以大智稱之。目犍連，此云採
X16n0308_p0018b14║菽氏，姓也。上古有仙居山，採菽而食，因以為姓，尊
X16n0308_p0018b15║者其苗裔耳。名尼拘律陀，此云無節樹，以父母無
X16n0308_p0018b16║子，禱樹神而生，即以名焉。阿含云：我佛法中，神通
X16n0308_p0018b17║輕舉，飛到十方者，目犍連為第一。以其有大神化，
X16n0308_p0018b18║故不名其名，惟姓上以摩訶揀之。摩訶拘絺羅，
X16n0308_p0018b19║此云大膝，身子舅也。往論勝姉，姊孕身子，則不能
X16n0308_p0018b20║及。知其所懷智人，生必勝我。因而發憤，遊學南竺，
X16n0308_p0018b21║讀十八種經，無暇剪爪，世稱長爪梵志。學優還家，
X16n0308_p0018b22║詣佛索甥。佛令立論，乃曰：我以一切法不受為宗。
X16n0308_p0018b23║佛曰：還受是見否？自思：若受是見，自宗相違（以立不受
X16n0308_p0018b24║宗故）；若不受是見，自宗則壞（以不受故，還同眾見，不應立是宗故）。義墮
X16n0308_p0018c01║詞屈，向佛謝罪。佛令出家，證無學果。阿含云：我佛
X16n0308_p0018c02║法中，得四辯才，觸問能答者，拘絺羅為第一。富
X16n0308_p0018c03║樓那，此云滿願，尊者父也。彌多羅尼，此云慈女，尊
X16n0308_p0018c04║者母也。尊者是其所生，稱謂從略，故但云滿慈子。
X16n0308_p0018c05║阿含云：我佛法中善能廣說分別義理者，滿慈子
X16n0308_p0018c06║為第一。須菩提，此云空生。以尊者生時，其家庫
X16n0308_p0018c07║藏皆空，父母疑之，庫藏復現，故又名善現。相師占
X16n0308_p0018c08║曰：既善且吉，故亦名善吉。常修無諍三昧，佛弟子
X16n0308_p0018c09║中解空第一。優波尼沙陀，此云塵性，觀塵性空
X16n0308_p0018c10║而得道故。又云：近少白骨微塵，色將盡故。自陳圓
X16n0308_p0018c11║通文云：以從不淨白骨微塵歸於虗空，空色二無，
X16n0308_p0018c12║成無學道，如來印我名尼沙陀。餘眾不能俱列，故
X16n0308_p0018c13║置等言，並是法門頭角，大眾綱領，故云而為上首。
X16n0308_p0018c14║聲聞眾竟。二，辟支眾。
X16n0308_p0018c15║復有無量辟支無學。○并其初心，同來佛所。○屬諸
X16n0308_p0018c16║比丘休夏自恣。
X16n0308_p0018c17║初正敘無學。楞嚴聽眾非止聲聞一類，故云復有。
X16n0308_p0018c18║數稱無量者，極言其多故。辟支具云辟支迦羅，名
X16n0308_p0018c19║含二義：一獨覺出無佛世，隨時觀變體物自覺者；
X16n0308_p0018c20║二緣覺出有佛世，稟教觀緣緣斷證真者。慈恩云：
X16n0308_p0018c21║釋尊出世，五百獨覺從山中來（出無佛世住山待佛者）。仁王
X16n0308_p0018c22║云：八百萬億緣覺大仙皆來集會。今二類俱有故
X16n0308_p0018c23║存。梵言無學者，真窮惑盡，於自類中無所學故。○
X16n0308_p0018c24║并其下，兼明有學，師偕其資，故云并也。初心即是
X16n0308_p0019a01║有學，謂初發取證辟支心，故同來者資隨其師，亦
X16n0308_p0019a02║風行草偃義也。○屬諸下。總陳來意。屬，附也。言此
X16n0308_p0019a03║眾既非常隨，許於異處安居。今相將而來，意為附
X16n0308_p0019a04║諸比丘作自恣法耳。諸比丘，指常隨眾，以是聲聞
X16n0308_p0019a05║律儀僧故。休，竟也。佛制比丘夏月安居，一為結制
X16n0308_p0019a06║辦道，一為護生避嫌。今當竟夏之日，即九旬解制
X16n0308_p0019a07║時也。佛制於七月十五，或十四、十六日解制，考劾
X16n0308_p0019a08║九旬德業。自知己過者，自己陳說。自不知過者，恣
X16n0308_p0019a09║任僧舉。故曰自恣。葢恐稍有瑕玼，即玷清眾故也。
X16n0308_p0019a10║然此中辟支，與上科聲聞，俱屬當機。以此經原為
X16n0308_p0019a11║融其小心，成就大志。古德云：子期不遇，伯牙絕絃。
X16n0308_p0019a12║法若無人，說將誰聽？故為第六。（此上六種成就，亦名通序，通於諸經
X16n0308_p0019a13║故。亦名經後序，結集建立故。結集建立，有因有意。繁見諸疏，解中不錄。）六、成證信敘
X16n0308_p0019a14║竟。二、二緣發起敘（諸教興起，各有感發之緣，或多或少，各有取意，今具二緣）。
X16n0308_p0019a15║二。一菩薩發起，二聲聞發起。初二。一、略示
X16n0308_p0019a16║類引。二、新舊機發。初（咨決心疑，引發戒學。敷座晏安，引發定學。宣示深奧，
X16n0308_p0019a17║引發慧學。葢如來將示真戒定慧，先以一類之緣，引動本機。至正說時，自如時雨之化矣。）。
X16n0308_p0019a18║十方菩薩，咨決心疑，欽奉慈嚴，將求密義。○即時如
X16n0308_p0019a19║來敷座晏安，為諸會中宣示深奧。
X16n0308_p0019a20║初、妙機冥啐。菩薩奉命度生，各據一域，故以十方
X16n0308_p0019a21║稱之。離佛既久，就正無緣，於諸大乘律儀，未能心
X16n0308_p0019a22║無疑懼。今當休夏，歸來自恣，故云咨決。謂咨問於
X16n0308_p0019a23║佛，請求決斷也。欽敬、承奉、遵依也。佛具折攝二門，
X16n0308_p0019a24║於所咨決，應析伏者，則如父之嚴；應攝授者，則如
X16n0308_p0019b01║母之慈。而菩薩敬承遵依，無敢違越，以本為自恣
X16n0308_p0019b02║來故。自恣已畢，妙機冥動，故曰將求。將求者，存諸
X16n0308_p0019b03║心，未及言也。密義者，定慧均等之義。良以二乘人
X16n0308_p0019b04║等，不達自性本定，縱修禪寂，俱墮偏枯。及乎般若，
X16n0308_p0019b05║却又惟尚虗慧，遂令定慧均等之學，轉成密義。菩
X16n0308_p0019b06║薩知此，欲為引發，口雖未形，而意已彰著，故直記
X16n0308_p0019b07║之曰將求密義。○即時下，深應時啄。佛智鑑機，應
X16n0308_p0019b08║不失候，故云即時真啐啄無違也。敷座者，敷具而
X16n0308_p0019b09║坐。晏安者，晏靜而安。葢將有所說，少時入定，審機
X16n0308_p0019b10║觀法，為物示軌耳。又晏而云安者，從容自然，不假
X16n0308_p0019b11║造作，即天然本具之定也。出定酬機，故云為諸會
X16n0308_p0019b12║中。會中亦兼聲聞，謂能引所引，兩俱為故。宣示者，
X16n0308_p0019b13║宣演指示。深奧者，深微奧妙。即應前密義之求，而
X16n0308_p0019b14║說定慧均等法故。準法華發起敘，初先說無量義
X16n0308_p0019b15║經，次入無量義定，而為正說類引。今經先定後說，
X16n0308_p0019b16║但未出經定名目。以義揆之，必是楞嚴一類，所謂
X16n0308_p0019b17║先以定動，後以智發也。略示類引竟。
X16n0308_p0019b18║二、新舊機發。
X16n0308_p0019b19║法筵清眾，得未曾有。迦陵仙音，徧十方界。○恒沙菩
X16n0308_p0019b20║薩來聚道場，文殊師利而為上首。
X16n0308_p0019b21║初、舊住機發，敷座設筵，為眾說法，故曰法筵。清眾
X16n0308_p0019b22║者，常隨眾及先來眾也。已經自恣，故曰清眾。對下
X16n0308_p0019b23║新來，因稱舊住。密義深奧，向所不說，故曰未有。菩
X16n0308_p0019b24║薩極領妙旨，二乘方聞絕唱，故云得也。迦陵，具云
X16n0308_p0019c01║迦陵頻伽，此翻妙聲，鳥名也。音聲微妙，和雅不倫，
X16n0308_p0019c02║故以仙音稱之。正脈云：在𣫘發聲，已踰眾鳥，知非
X16n0308_p0019c03║凡鳥可比。取喻佛音者，以佛音之形眾聲，與迦陵
X16n0308_p0019c04║之比凡鳥略相似耳。其實佛音圓徧，豈迦陵可及
X16n0308_p0019c05║哉？如寶積第十目連試佛音聲，以神足力飛過西
X16n0308_p0019c06║方恒沙國土，還同近聞。今云徧十方界，可以例知。
X16n0308_p0019c07║○恒沙下，新來機發。恒即恒河，正音殑伽河，此云
X16n0308_p0019c08║天堂。來源自雪山頂阿耨達池流出，狀其來處最
X16n0308_p0019c09║高故。河中沙細如麵，用計菩薩，極顯其數之多也。
X16n0308_p0019c10║道場即指桓舍，以是佛僧辦道處故。來聚者，聞音
X16n0308_p0019c11║而來，會聚於此，乃不約而同也。文殊師利，亦云曼
X16n0308_p0019c12║殊室利，此翻妙吉祥，以菩薩生時有祥光滿室之
X16n0308_p0019c13║兆故。或云妙德，或云妙首，以其具勝妙德，為羣賢
X16n0308_p0019c14║首故。古德云：過去成佛，號龍種尊王。現在北方，為
X16n0308_p0019c15║歡喜摩尼寶積。當來成佛，名曰普現。葢為影嚮大
X16n0308_p0019c16║化，示居因門。華嚴表根本智，今經作擇法眼。且為
X16n0308_p0019c17║發起性定，率眾來茲，故以上首稱之。然舊住之眾，
X16n0308_p0019c18║既得略教，自應進希廣談。新來菩薩，聞音而聚，明
X16n0308_p0019c19║是要聆深法。機發之義，可以意會。（此上兩科，雖為引發正說，而亦
X16n0308_p0019c20║為顯楞嚴會上眾有菩薩。列眾中不敘菩薩者，以此。）菩薩發起竟。
X16n0308_p0019c21║二、聲聞法起。三。一、王臣齋供。二、阿難誤墮。三、如
X16n0308_p0019c22║來救度。初二。一匿王齋佛，二臣民供僧。初。
X16n0308_p0019c23║時，波斯匿王為其父王諱日營齋，請佛宮掖，自迎如
X16n0308_p0019c24║來，廣設珍羞無上妙味。○兼復親延諸大菩薩。
X16n0308_p0020a01║初、正請如來時，即眾僧自恣之時，諸佛歡喜之日。
X16n0308_p0020a02║此日薦親，功倍尋常，如盂蘭經俱悉。波斯匿，本國
X16n0308_p0020a03║王名，此翻勝軍，謂軍旅最勝，諸國無能敵故。為其
X16n0308_p0020a04║下，尋常作句欠妥，當於諱日下作句，請佛下作句，
X16n0308_p0020a05║如來下作句，於詞既通，於理亦順。諱日者，親喪之
X16n0308_p0020a06║日，諱有二義：一、忌諱，謂忌舉吉事，哀切不勝故；二、
X16n0308_p0020a07║隱諱，謂隱而不言，言之即慟故。世禮如是佛教，則
X16n0308_p0020a08║令修冥福，以資神道。匿王遵此，故云為其云云。營
X16n0308_p0020a09║齋者，營辦齋供。請佛者，祈資冥福。以佛具大神力，
X16n0308_p0020a10║有大慈悲，能追異世之魂，與當來之樂故。宮掖者，
X16n0308_p0020a11║內庭左右門也。佛由中門，王不敢並，故但於左右
X16n0308_p0020a12║迎之。言自迎者，為迓萬德之尊，自屈萬乘之貴故。
X16n0308_p0020a13║珍羞者，貴重食品。廣設者，諸般俱備，盡世所有，以
X16n0308_p0020a14║供甘旨，故稱無上妙味。○兼復下。兼延。菩薩既已
X16n0308_p0020a15║隨佛，而重標親延者，但是神顧語及，非另迎也。正
X16n0308_p0020a16║脈云：請佛以下，有六重見敬之至。謂其處則內，其
X16n0308_p0020a17║迎則親，其設則廣，其羞則珍，其味則妙，其伴則同。
X16n0308_p0020a18║愚謂非世尊無以成匿王之信，非匿王無以見世
X16n0308_p0020a19║尊之德。請者受者，均為典型。匿王齋佛竟。
X16n0308_p0020a20║二、臣民供僧
X16n0308_p0020a21║城中復有長者、居士同時飯僧，佇佛來應。○佛勅文
X16n0308_p0020a22║殊，分領菩薩及阿羅漢，應諸齋主。
X16n0308_p0020a23║初、延僧佇佛。盂蘭儀範，上行下效，故云城中復有
X16n0308_p0020a24║等。長者齒高德隆，居士守道居正，二皆有臣有民，
X16n0308_p0020b01║如須達、東坡、耶闍、龐公之類（須達有位長者，東坡有位居士，耶闍無位
X16n0308_p0020b02║長者，龐公無位居士）。同時者，不惟眾同，亦與王同。葢以僧自
X16n0308_p0020b03║恣日、佛歡喜日，乃合正制故。飯僧者，以飯供僧；佇
X16n0308_p0020b04║佛者，引領望佛。然飯僧必佇佛者，以佛來僧方至
X16n0308_p0020b05║故，又分應須佛勅故。○佛勅下。佛勅分應。文殊身
X16n0308_p0020b06║兼賓主，且為上首，故獨勅之。又佛勅分領者，非勅
X16n0308_p0020b07║文殊自領，葢令其分派兩乘上首，各領大眾依次
X16n0308_p0020b08║赴請。如今主叢林者，命執事次第差僧之類，隨請
X16n0308_p0020b09║者意分眾多少，故云應諸齋主。（此上兩科雖為引敘阿難墮事，而亦
X16n0308_p0020b10║為顯楞嚴會上眾有王臣，列眾中不敘人天者以此。）王臣齋供竟。
X16n0308_p0020b11║二、阿難誤墮。二。一、誤墮之由。二、誤墮之事。初。
X16n0308_p0020b12║三：一、不矜小制，二、妄擬大乘，三、臨事假飾。初。
X16n0308_p0020b13║唯有阿難先受別請。○遠遊未還不遑僧次。○既無
X16n0308_p0020b14║上座及阿闍黎，途中獨歸。
X16n0308_p0020b15║初離眾受請，唯有二字直聲其過。言眾皆不爾，唯
X16n0308_p0020b16║有阿難如此，豈得無過？別請者，別種事緣所請，如
X16n0308_p0020b17║懺罪施物等。言先受者，受請在先似應無過，但自
X16n0308_p0020b18║恣在邇海眾咸集，縱遇別請亦不應受。此其不矜
X16n0308_p0020b19║小制者一也。○遠遊下故意愆期。遠遊二字，亦直
X16n0308_p0020b20║聲其過。言縱受別請，事畢即宜速歸，乃乘便遠遊，
X16n0308_p0020b21║屆期未還，豈得無過？遑，暇也。不遑僧次者，謂自恣
X16n0308_p0020b22║赴齋，俱不暇及眾僧班次。此其不矜小制者二也。
X16n0308_p0020b23║○既無下，不依常度。上座者，坐次居上，或齒尊，或
X16n0308_p0020b24║戒先，或智廣，或德重，為眾所推，皆可稱之。論明三
X16n0308_p0020c01║種：一、生年（即齒尊），二、福德（即德重），三、法性（兼智廣、戒先）。阿闍
X16n0308_p0020c02║黎，唐翻軌範，隋言正行。謂能行軌範，糾正弟子行
X16n0308_p0020c03║故。四分開五：一、出家（即剃度師），二、教授（即受具教儀），三、羯磨
X16n0308_p0020c04║（即稟白羯磨），四、受經（即依之受經），五、依止（依住乃至一宿）。首言既無
X16n0308_p0020c05║者，亦直聲其過。言律制一僧遠出，必以二師翊從，
X16n0308_p0020c06║所以嚴行止也。今言俱無，豈得無過？途中獨歸者，
X16n0308_p0020c07║顯信意無拘，違越毗尼，致非招難。此其不矜小制
X16n0308_p0020c08║者三也。如此行履，深位猶難，方證初果，便爾無忌。
X16n0308_p0020c09║則下之誤墮婬室者，非無故也。二、妄擬大乘三：
X16n0308_p0020c10║一、無供循乞，二、展轉釋意，三、總出其由。初。
X16n0308_p0020c11║其日無供，即時阿難執持應器，於所遊城次第循乞。
X16n0308_p0020c12║其日無供者，謂歸來之日，無人供齋。此有二因：一、
X16n0308_p0020c13║無侶獨歸，人不知故；二、佛勅分應，數各備故。即時
X16n0308_p0020c14║者，即於食時。應器者，受食之具。梵語鉢多羅，此翻
X16n0308_p0020c15║應量器，應己食量而為大小故。又體、色、量三，皆應
X16n0308_p0020c16║法故。執而持之者，用以乞食，翼三寶，備六德也。聞
X16n0308_p0020c17║物之國，地廣人稠，一人乞食，豈能徧歷？故但云於
X16n0308_p0020c18║所遊城，顯經遊不到處，則不乞故。次第者，從外向
X16n0308_p0020c19║內。循乞者，順序而乞。順序而乞，則持心平等；從外
X16n0308_p0020c20║向內，則不揀種族。此菩薩行履，而阿難擬之，將必
X16n0308_p0020c21║有畫鵠類烏之羞矣。二、展轉釋意。
X16n0308_p0020c22║心中初求最後檀越以為齋主，無問淨穢剎利尊姓
X16n0308_p0020c23║及旃陀羅。○方行等慈，不擇微賤。○發意圓成一切
X16n0308_p0020c24║眾生無量功德。
X16n0308_p0021a01║初釋循乞意，言小乘乞食向揀五家（官唱屠沽婬），今一
X16n0308_p0021a02║旦次第循乞，其意何居？故以心中初求等釋之。檀
X16n0308_p0021a03║越此翻施主，或云檀翻為施，越是華言，謂以施福
X16n0308_p0021a04║越貧窮海故。言最後者，指至穢至賤之家，雖至穢
X16n0308_p0021a05║至賤，若等心觀之皆為檀越，但向所不乞今始發
X16n0308_p0021a06║是心，欲得彼供以為齋主，故曰心中初求。穢賤尚
X16n0308_p0021a07║求，何況淨貴？故總以無問。剎利者，具云剎帝利，此
X16n0308_p0021a08║翻王種，或翻田主，謂帝王種族奕世相承主國田
X16n0308_p0021a09║者，四姓中尊故曰尊姓，此淨而貴者也。旃陀羅，此
X16n0308_p0021a10║翻屠者，亦名嚴幟，謂屠殺為業，不許與良民共處，
X16n0308_p0021a11║行則持幟為嚴，見者避之，此穢而賤者也。○方行
X16n0308_p0021a12║下，釋初求意。言初果力微，乞食應遵常法。初求最
X16n0308_p0021a13║後，檀越何所為乎？故以方行等釋之。方行等慈者，
X16n0308_p0021a14║謂倣效菩薩行平等慈也。行平等慈，自應無所揀
X16n0308_p0021a15║棄，故曰不擇微賤。○發意句，釋方行意。言小貴安
X16n0308_p0021a16║小，必欲方行菩薩，取何益耶？故以發意等釋之。發
X16n0308_p0021a17║意者，發大乘意。圓成者，圓滿成就一切眾生。總該
X16n0308_p0021a18║淨穢貴賤。言菩薩等慈而乞，眾生隨意而施，各得
X16n0308_p0021a19║無量功德。若乞者揀擇，則令一切眾生，有得圓成，
X16n0308_p0021a20║有不得者。阿難不屑於此，所以方行菩薩。然善則
X16n0308_p0021a21║善矣，第恐從井救人，非智者之所為耳。展轉釋意
X16n0308_p0021a22║竟。三、總出其由。
X16n0308_p0021a23║阿難已知如來世尊訶須菩提及大迦葉為阿羅漢，
X16n0308_p0021a24║心不均平。○欽仰如來，開闡無遮，度諸疑謗。
X16n0308_p0021b01║初曾見被訶言，如上所說，已知次第循乞意矣。但
X16n0308_p0021b02║意不自興，感發有由，故云阿難已知等也。訶二聖
X16n0308_p0021b03║事，古德指在淨名。又自會云：淨名訶，即知如來亦
X16n0308_p0021b04║訶。又云：彼是金粟如來，與釋迦何別？此說雖亦可
X16n0308_p0021b05║通，終不穩順。愚謂不必定指，良以三藏聖教，未來
X16n0308_p0021b06║此土者尚多，即已來此土，目所不及者亦有。安知
X16n0308_p0021b07║餘經餘論，別無訶責二聖之處，再俟參考。如來者，
X16n0308_p0021b08║十號之首。世尊者，十號之末。為攝中間，故爾雙稱。
X16n0308_p0021b09║正脈云：須菩提捨貧乞富，意在與續善根，恐將墮
X16n0308_p0021b10║落，且無減尅之難。大迦葉捨富乞貧，意在憐其久
X16n0308_p0021b11║苦，與植樂因，且無趨富之議。是以無學尊位，而為
X16n0308_p0021b12║此不平之事，故佛訶責其非也。○欽仰下。欽仰改
X16n0308_p0021b13║轍。如來訶彼二聖，言猶在耳，敢不欽敬。佛為銷其
X16n0308_p0021b14║偏私，融歸平等，可不仰慕。正由欽敬仰慕，所以頓
X16n0308_p0021b15║興大意。一則開啟闡揚無遮限之普心，一則度諸
X16n0308_p0021b16║世間難聲明之疑謗。葢以心有遮限，則疑謗難免。
X16n0308_p0021b17║謂偏貧多致疑，偏富多致謗也。妄擬大乘竟。
X16n0308_p0021b18║三、臨事假飾。
X16n0308_p0021b19║經彼城隍，徐走郭門。○嚴整威儀，肅恭齋法。
X16n0308_p0021b20║初入城之儀。城隍者，城外濠壍，有水為池，無水為
X16n0308_p0021b21║隍，從外而入，故先經此。郭門者，門外護門，即今甕
X16n0308_p0021b22║城門也。將入城內，略加矜持，故曰徐步，謂安詳徐
X16n0308_p0021b23║徐而步履也。○嚴整下。正乞之儀。嚴者慎其容，整
X16n0308_p0021b24║者斂其服。慎其容則有威可畏，斂其服則有儀可
X16n0308_p0021c01║仰，故曰威儀。肅謂嚴其心，恭謂敬其事。嚴其心則
X16n0308_p0021c02║齋誠不亂，敬其事則法則不失，故曰齋法。戒經云：
X16n0308_p0021c03║此丘入聚落，無違戾他事，但自觀身行，若正若不
X16n0308_p0021c04║正。楞伽云：乞食出遊行，前視一尋地，攝念而行乞，
X16n0308_p0021c05║猶如蜂採華。今阿難非不符式，但此要習之有素，
X16n0308_p0021c06║用於臨期，自然從容中道，不思不勉。看他般若經
X16n0308_p0021c07║中，世尊臨乞食時，着衣持鉢，便入舍衛，何曾有絲
X16n0308_p0021c08║毫加意。而此中曰經，彼曰徐步，曰嚴整，曰肅恭，一
X16n0308_p0021c09║味有心，全屬假飾，安得不令摩登伽女伺得其便
X16n0308_p0021c10║哉。此論實行，若就權現者，阿難實不如是。葢為詐
X16n0308_p0021c11║現威儀，已向不矜者作覆轍耳。誤墮之由竟。
X16n0308_p0021c12║二，誤墮之事。
X16n0308_p0021c13║爾時，阿難因乞食次，經歷婬室，遭大幻術。摩登伽女
X16n0308_p0021c14║以娑畏迦羅先梵天呪，攝入淫席，淫躬撫摩，將毀戒
X16n0308_p0021c15║體。
X16n0308_p0021c16║爾時，即加意嚴肅時也。次，謂鱗次不相越踰之義。
X16n0308_p0021c17║因乞食不相越踰，淨穢無問，所以經歷淫室。遭，遇
X16n0308_p0021c18║也，墮也。謂不期而遇，墮落其中也。幻術者，虗幻呪
X16n0308_p0021c19║術，眩惑心目。登伽經云：有摩登伽神語符呪，能移
X16n0308_p0021c20║日月墮地，亦能呪梵天使下，況沙門阿難耶？據此
X16n0308_p0021c21║知非尋常幻術，故以大稱。依戒因緣經，摩登伽翻
X16n0308_p0021c22║小家種，亦下賤種，是其母名。女名鉢吉蹄，此翻本
X16n0308_p0021c23║性，謂雖墮淫女，本性不失故。或翻石性，謂其性如
X16n0308_p0021c24║石，不可轉移故。在俗名性女，出家名性尼。今云摩
X16n0308_p0022a01║登伽女者，依母彰名，故以用也。上為能用人，下為
X16n0308_p0022a02║所用術故。娑毗迦羅，冥性外道也。此云黃髮，亦云
X16n0308_p0022a03║金頭，謂頭髮黃如金色故。先梵天，指過去梵天。呪，
X16n0308_p0022a04║祝詞也。本是邪呪，偽稱過去梵天所說金頭，傳登
X16n0308_p0022a05║伽用，故逆次標之。攝入者，準戒因緣經，鉢吉蹄白
X16n0308_p0022a06║母，願以阿難為婿。其母即以牛糞塗地，結綵然燈，
X16n0308_p0022a07║燒香誦呪。阿難意便恍惚，隨其呪術，竟至其家。婬
X16n0308_p0022a08║席者，登伽寢席。淫躬者，登伽欲身。撫摩者，撫揉摩
X16n0308_p0022a09║按。言阿難既入席臨身，登伽自欲燄飛揚，其撫揉
X16n0308_p0022a10║摩按之態，勢所不免。但如扶醉抱屍，莫可如何耳。
X16n0308_p0022a11║戒體者，律儀戒無作體也。謂於受戒時，心力巨大，
X16n0308_p0022a12║能生妙善無漏色法。由此從思種上，便有一分防
X16n0308_p0022a13║發功能，名無表色，故曰戒體。是非色非心聚，持之
X16n0308_p0022a14║則肥，犯之則羸。若破根本，則戒體毀矣。下云：心雖
X16n0308_p0022a15║明了，力不自由。又云：心清淨故，尚未淪溺。故知阿
X16n0308_p0022a16║難戒體，雖曰未毀，然已至危，故曰將也。（問：聲聞眾中，僧尼甚
X16n0308_p0022a17║多。發起此經，必以阿難及登伽者，何也？答：各有二義。阿難二義者：一顯聞不足恃，二顯他不足恃。聞不足
X16n0308_p0022a18║恃者，謂阿難多聞第一，一遭幻術，便不能免。況夫纔登講肆，方學讀文，遇境逢緣，寧不懼乎？他不足恃者，
X16n0308_p0022a19║謂阿難是佛堂弟，從佛出家，彼此身心，尚不相代。況夫師非聖賢，遇若萍水，恃而不修，豈不誤哉？登伽二
X16n0308_p0022a20║義者：一謂策發初心，二謂勉勵久修。策發初心者，以登伽破他淨戒，無自修心。一蒙呪力，便證三果。欲愛
X16n0308_p0022a21║乾枯，成精進林。何況發菩提心，求佛利生。若更加持呪，則風帆順水，薩婆若海，不患其不至矣。勉勵久修
X16n0308_p0022a22║者，以登伽宿為淫女，業障最深。一念熏修，無漏善故。或得出纏，或蒙授記。況夫久修淨行，惑習已薄。若奮
X16n0308_p0022a23║起精進，則斬絲染色，生死苦輪，誰謂其不出乎？）阿難誤墮竟。三、如來救
X16n0308_p0022a24║度三。一佛歸眾隨，二化佛說呪，三勅救歸來。
X16n0308_p0022b01║初。
X16n0308_p0022b02║如來知彼淫術所加，齋畢旋歸。○王及大臣、長者、居
X16n0308_p0022b03║士俱來隨佛，願聞法要。
X16n0308_p0022b04║初、佛知速歸。彼指阿難，如來法眼鑑徹，故能知也。
X16n0308_p0022b05║淫術所加，事在危急，戒體將毀，救不容緩，故齋畢
X16n0308_p0022b06║旋歸，謂事訖作速轉來也。○王及下眾，隨希益資
X16n0308_p0022b07║中云：如來常儀，受請齋了，皆為說法。今日速歸，必
X16n0308_p0022b08║有所為。故王臣等俱來隨佛。其意以佛頓越常儀，
X16n0308_p0022b09║必談最勝之法。心要之義，各皆仰望。故曰：願聞法
X16n0308_p0022b10║要。正大機冥動也。二，化佛說呪。
X16n0308_p0022b11║於時，世尊頂放百寶無畏光明，光中出生千葉寶蓮，
X16n0308_p0022b12║有佛化身結跏趺坐，宣說神呪：
X16n0308_p0022b13║阿難被術王等機動，救應無違，故即於此時放光。
X16n0308_p0022b14║光從頂放者，亦表所說神呪最勝無上最妙無見
X16n0308_p0022b15║之意。光具百寶利益之色，表呪具攝授之慈，無善
X16n0308_p0022b16║不成。光具無畏威烈之相，表呪具折伏之嚴，無惡
X16n0308_p0022b17║不摧。光明有破暗照物之功，表神呪有破惑照真
X16n0308_p0022b18║之用。既有破惑照真之用，自能出生無礙圓因。以
X16n0308_p0022b19║千葉蓮華表圓因無礙，一具一切，一切即一故也。
X16n0308_p0022b20║既能出生無礙圓因，自能成就無為妙果。以有佛
X16n0308_p0022b21║化身表妙果無為，非空非有（有佛非空，化身非有），空有無礙
X16n0308_p0022b22║故也。結跏趺坐者，雙疊其足如龍盤結，諸坐法中
X16n0308_p0022b23║最安隱不疲極，攝手足心不散故。佛如此坐，化佛
X16n0308_p0022b24║亦然，表此呪即是權實同歸不動法故。能表既備，
X16n0308_p0022c01║所表斯彰，故以化佛無障礙心而宣說之。呪而言
X16n0308_p0022c02║神者，力用難思，至下自見。三、勅救歸來。
X16n0308_p0022c03║勅文殊師利將呪往護，惡呪銷滅，提獎阿難及摩登
X16n0308_p0022c04║伽歸來佛所。
X16n0308_p0022c05║上命曰勅。人王法王，皆可稱之，文殊所勅人也。佛
X16n0308_p0022c06║不自救者，足三寶作將來式故。如來佛寶，神呪法
X16n0308_p0022c07║寶，文殊僧寶。法雖佛說，非僧不傳。僧寶所係，亦大
X16n0308_p0022c08║矣哉。必勅文殊者，以阿難邪術魘，非大智莫能醒。
X16n0308_p0022c09║登伽淫癡縛，非大智莫能解故。將猶持也，義通口
X16n0308_p0022c10║意，謂口誦演，意觀念也。若兼身往，則三業俱持。護
X16n0308_p0022c11║謂遮護，遮邪術，護正心故。真法幻術，力用霄壤。故
X16n0308_p0022c12║神呪纔及，惡呪便銷。湯雪日暗，可為譬矣。所謂力
X16n0308_p0022c13║用難思者以此。提謂提擕，獎謂獎勸。言阿難如醉
X16n0308_p0022c14║初醒，不能自歸，故須提擕。登伽知非含羞，未便肯
X16n0308_p0022c15║來，故須獎勸。總以大權示現，引發實行，曲盡其情
X16n0308_p0022c16║耳。（此上二緣發起，亦名別序，別在當經故。亦名經前序，經前發起故。）敘分竟。
X16n0308_p0022c17║二正宗分（正說本經性定宗旨）。二一、阿難哀求成佛妙定。
X16n0308_p0022c18║二、如來委示始終因果。初二。一、阿難悲悔誠
X16n0308_p0022c19║請。二、大眾普同希益。初。
X16n0308_p0022c20║阿難見佛，頂禮悲泣，恨無始來，一向多聞，未全道力。
X16n0308_p0022c21║○慇勤啟請，十方如來，得成菩提，妙奢摩他，三摩禪
X16n0308_p0022c22║那，最初方便。
X16n0308_p0022c23║初、悲悔前非，特標見佛者幸得復面故。頂禮者，頭
X16n0308_p0022c24║面接足，雖是常儀，亦感謝佛恩。悲泣者，哀切涕泗，
X16n0308_p0023a01║雖是慚惶，亦感傷自失。感傷不已，轉成怨悔，故曰
X16n0308_p0023a02║恨也。恨者，隨惑之一，障慈助瞋，似不應有。若今日
X16n0308_p0023a03║之恨，誠不可少，以阿難回小向大，反妄歸真，乃至
X16n0308_p0023a04║當來成佛，皆由此恨以為前驅。無始一向等，正敘
X16n0308_p0023a05║所恨不得其始，故曰無始，極言其迷之遠故。一向
X16n0308_p0023a06║者，一味趣向。多聞者，多於聞持。要知多聞無過，唯
X16n0308_p0023a07║無始一味趣向有誤，真修四果道力尚未成全，固
X16n0308_p0023a08║可恨也。○慇勤下。誠請妙定。慇勤，諄切也。啟白，請
X16n0308_p0023a09║求也。十方如來等。正敘所求。言阿難已覺前非，重
X16n0308_p0023a10║發深醒，縱全四果，亦非所願。故求十方如來，得成
X16n0308_p0023a11║菩提之法。此處有兩重揀別：一、得成菩提，揀小教
X16n0308_p0023a12║二乘。以彼所修，縱得滅盡，不成菩提故。二、妙之一
X16n0308_p0023a13║字，揀權教菩薩。以彼所修，縱入唯識，不成圓妙故。
X16n0308_p0023a14║良以奢摩等三，諸乘共有，錯亂修習，毫釐千里，故
X16n0308_p0023a15║須揀也。奢摩他，此云止，以寂靜為義。謂止散亂，入
X16n0308_p0023a16║寂靜故。若依今經，則了識非心名止。以了識非心，
X16n0308_p0023a17║不須強制，自然不隨，乃真止故。識法皆性名寂。以
X16n0308_p0023a18║識法皆性，不須強離，自然不動，乃真寂故。是知此
X16n0308_p0023a19║之奢摩，與彼強制識心，閉目想空者，大不同也。三
X16n0308_p0023a20║摩，具云三摩提，或三摩地，或三摩波提，三摩鉢底
X16n0308_p0023a21║等，皆梵音賒切耳。此云等至，以銷幻為義。謂平等
X16n0308_p0023a22║至定，銷幻妄故。若依今經，則動靜根解名等至。以
X16n0308_p0023a23║動解不有，靜解不無，根解定深，乃真等至故。覺空
X16n0308_p0023a24║滅解名銷幻。以覺解離照，空解離寂，滅解性現，乃
X16n0308_p0023b01║真銷幻故。是知此之三摩，與彼暫住似定（根不盡名似定），
X16n0308_p0023b02║竟守似真者（滅不解名似真），大不同也。禪那，此云靜慮，以
X16n0308_p0023b03║寂滅為義，謂由靜起慮，思惟修習至寂滅（即涅槃也）故。
X16n0308_p0023b04║若依今經，則止觀平等名靜慮，以金剛觀察十種
X16n0308_p0023b05║深喻，奢摩他中毘婆舍那，乃真靜慮故。從因至果
X16n0308_p0023b06║名寂滅，以到茶無字可說，乃真寂滅故。是知此之
X16n0308_p0023b07║禪那，與彼以悟為修，以分為滿者，大不同也。然成
X16n0308_p0023b08║佛妙定，修之誠難，須知漸進之由，乃無躐等之弊，
X16n0308_p0023b09║故繫之以最初方便，葢欲借方便以造正修故。古
X16n0308_p0023b10║有多釋，莫決從違，繁言亂心，一槩不錄。今以三名
X16n0308_p0023b11║所屬之文，各開為四：一、最初方便，二、初方便，三、正
X16n0308_p0023b12║修，四、究竟。如奢摩中，以了識非心為最初方便，領
X16n0308_p0023b13║見是心為初方便，會四科、融七大、究生續之因、辨
X16n0308_p0023b14║圓融之故為正修，備顯一心、三藏無礙圓融為究
X16n0308_p0023b15║竟。三摩中，以嚴持禁戒為最初方便，建立道場為
X16n0308_p0023b16║初方便，解六結而越三空為正修，獲二勝而發三
X16n0308_p0023b17║用為究竟。禪那中，除亂想而修三漸為最初方便，
X16n0308_p0023b18║由乾慧而發十心為初方便，三賢加地為正修，由
X16n0308_p0023b19║等趣妙為究竟。至下自見阿難悲悔誠請竟。
X16n0308_p0023b20║二、大眾普同希益。
X16n0308_p0023b21║於時復有恒沙菩薩，及諸十方大阿羅漢、辟支佛等，
X16n0308_p0023b22║俱願樂聞，退坐默然承受聖旨。
X16n0308_p0023b23║於時者，即於阿難啟請時也。成佛之法海眾共仰，
X16n0308_p0023b24║故云復有等。恒沙菩薩者，音感後至眾。及諸十方
X16n0308_p0023c01║者，咨決先來眾。十方下應有菩薩二字，或譯者脫
X16n0308_p0023c02║耳。羅漢者，常隨聲聞。辟支者，雲集二覺。等該初心
X16n0308_p0023c03║及與人天二序互影之眾，此則全出菩薩隨位增
X16n0308_p0023c04║進，二乘厭小求大，人天隨喜故俱願樂聞。退坐默
X16n0308_p0023c05║然者，凝神息慮。承受聖旨者，敬候佛音。樂聞之意
X16n0308_p0023c06║於此可見。華嚴云：如病思良藥，如饑思美食，如渴
X16n0308_p0023c07║思冷水，如眾蜂依蜜，我等亦如是，願聞甘露法。智
X16n0308_p0023c08║論云：聽者端視如渴飲，一心入於語義中。皆此義
X16n0308_p0023c09║也。阿難哀求成佛妙定竟。
X16n0308_p0023c10║二、如來委示始終因果四。一、開示奢摩成信分。
X16n0308_p0023c11║二、開示三摩成解分。三、開示禪那成修分。四、開示
X16n0308_p0023c12║楞嚴成證分。初三：一為銷倒想說空藏，二為
X16n0308_p0023c13║除細惑說二藏，三為發圓信說三藏。初（銷倒想者，取阿
X16n0308_p0023c14║難謝佛語也。認妄為真，以真為妄，皆為倒想。此想不銷，何以捨妄心而取真心乎？空如來藏，即是真心。葢
X16n0308_p0023c15║以一心有真如生滅二門，今約真如門說空藏也。然此空非斷非滅，色非相外等空。以一切法不動不壞，
X16n0308_p0023c16║當體即真，更無絲毫外法。如金獅子不鎔不毀，全相皆金，更無雜質。所謂彌滿清淨，中不容他，即是第一
X16n0308_p0023c17║義空。今以四科七大俱有如來藏名，故科為空藏也。）二。一、斥破所執妄心，
X16n0308_p0023c18║以開奢摩他路。二、顯示所遺真性，令見如來藏體。
X16n0308_p0023c19║初（認見為心，即是奢摩他路，以三如來藏皆由此而進故。向以執識為心，錯亂修習，則奢摩他路
X16n0308_p0023c20║茅塞之矣。今令了識非心，將必認見為是，故云開也。）三。一、取心顯錯。二、備
X16n0308_p0023c21║破三迷。三、結斥誤認。初二。一、探取所用之心。
X16n0308_p0023c22║二、形顯所用之錯。初二。一、敘情探問。二、據實
X16n0308_p0023c23║酬答。初。
X16n0308_p0023c24║佛告阿難：汝我同氣，情均天倫。○當初發心，於我法
X16n0308_p0024a01║中見何勝相，頓捨世間深重恩愛。
X16n0308_p0024a02║初敘情安慰。佛與阿難，不同父而同祖，故曰同氣，
X16n0308_p0024a03║謂同一祖宗氣分來故。父子兄弟，皆稱天倫，以是
X16n0308_p0024a04║天合之倫次，故情眷愛也。言不但同氣，其眷愛之
X16n0308_p0024a05║私，實與孫陀羅等，無有異視，故置均言。是先以世
X16n0308_p0024a06║情而安慰之，其意有二：一者憐其悲哀，安慰令息，
X16n0308_p0024a07║此承上也。二者令其無懼，據實答問，此起下也。○
X16n0308_p0024a08║當初下。探問發心。心分真妄，定別實虗。故問當初
X16n0308_p0024a09║發心，乃欲得其所用之心而破斥之，如探病施藥
X16n0308_p0024a10║也。見何勝相者，雖問所見，實為探其見後作麼生
X16n0308_p0024a11║會。故深重恩愛，應云深恩重愛。葢世間恩之最深，
X16n0308_p0024a12║莫過父母。愛之最重，莫過妻子。頓然俱捨，發心出
X16n0308_p0024a13║家。非於佛法中的有所見者不能，故為此問。
X16n0308_p0024a14║二、據實酬答。
X16n0308_p0024a15║阿難白佛：我見如來三十二相，勝妙殊絕，形體映徹，
X16n0308_p0024a16║猶如琉璃。○常自思惟：此相非是欲愛所生。何以故？
X16n0308_p0024a17║欲氣麤濁，腥臊交遘，膿血雜亂，不能發生勝淨妙明
X16n0308_p0024a18║紫金光聚。○是以渴仰，從佛剃落。
X16n0308_p0024a19║初答所見之相。能見之性，即是真心。所謂菩提涅
X16n0308_p0024a20║槃，元清淨體。阿難習矣，不察空言。我見三十二相
X16n0308_p0024a21║者，始於頂上肉髻，終至足下平滿，皆因修百福所
X16n0308_p0024a22║感。相必具好，故不更言。輪王不及曰勝，菩薩莫比
X16n0308_p0024a23║曰妙。殊者勝之至，絕者妙之極也。長短大小曰形，
X16n0308_p0024a24║百骸四肢曰體。一一皆能外照內現，故曰映徹。琉
X16n0308_p0024b01║璃，青色寶也。內映外徹，同佛形體，故以為喻。○常
X16n0308_p0024b02║自下。明見後思惟。即思惟體，便是妄心，所謂無始
X16n0308_p0024b03║生死根本。阿難一向誤認，故曰常自。此相亦兼形
X16n0308_p0024b04║體定慧熏修，故曰非欲愛生。徵起可知。釋中欲氣
X16n0308_p0024b05║者，淫欲之氣，猥褻混淆，故曰麤濁。此總釋也。母血
X16n0308_p0024b06║父精，會合成孕，故曰腥臊交遘。此別釋麤義。羯羅
X16n0308_p0024b07║藍位，凝結滑膩，故曰膿血雜亂。此別釋濁義。然麤
X16n0308_p0024b08║則不淨，濁則不明，況云勝妙？故直斷以不能發生
X16n0308_p0024b09║紫金光聚，總指佛身，以佛身如紫金光聚故。又此
X16n0308_p0024b10║中思惟，略具二識。此相非欲愛生，乃隨念分別，尚
X16n0308_p0024b11║屬明了。至云欲氣麤濁等，則是計度分別，仍落獨
X16n0308_p0024b12║頭。是阿難無始病源，而世尊已得其脈矣。○末二
X16n0308_p0024b13║句結出家所以。佛身生身，淨穢懸殊。既常思惟，寧
X16n0308_p0024b14║不傾慕？故云是以渴仰。欲以生身而易佛身，學出
X16n0308_p0024b15║家法，故云從佛剃落。圓覺云：棄愛樂捨，還滋愛本。
X16n0308_p0024b16║阿難以愛捨愛，發心豈盡善哉？探取所用之心竟。
X16n0308_p0024b17║二、形顯所用之錯。
X16n0308_p0024b18║佛言：善哉！阿難！汝等當知，一切眾生從無始來生死
X16n0308_p0024b19║相續。○皆由不知常住真心性，淨明體用諸妄想。○
X16n0308_p0024b20║此想不真，故有輪轉。
X16n0308_p0024b21║初警指輪轉。佛言善哉者，有三義：一者似讚實怪
X16n0308_p0024b22║意，言汝竟用如是心耶？二者讚善自喜意，以得其
X16n0308_p0024b23║心可施教矣。三者善言安慰意，以安其心好施破
X16n0308_p0024b24║矣。遺真認妄已向不覺，今將次破顯，故教以汝等
X16n0308_p0024c01║當知，葢深警之也。一切眾生總該凡外權小，至下
X16n0308_p0024c02║普示。二本中自見無始來者，謂自有無明以來，無
X16n0308_p0024c03║明初相叵得，故云無始。生死相續者，輪轉不息之
X16n0308_p0024c04║義。○皆由下出其深。故正脈云：常住則非生滅，真
X16n0308_p0024c05║心則非妄心。性淨者，本自無染。明體者，本自不昏。
X16n0308_p0024c06║即後文根中指出，漸次開顯如來藏妙真如性。此
X16n0308_p0024c07║其所迷之真，故曰不知。妄想者，識心分別。即上文
X16n0308_p0024c08║所取思惟，下文所破緣塵。此其所執之妄，故曰用
X16n0308_p0024c09║諸。諸，助語詞也。○末二句，結示令知。良以此想，本
X16n0308_p0024c10║非真實。故眾生一向錯認，遭其誤賺，輪轉生死，浩
X16n0308_p0024c11║劫漩澓。汝等其知之哉！取心顯錯竟。
X16n0308_p0024c12║二、備破三迷（正脈云：此妄識有三種非真：一者、本非是心而似是心，眾生迷執以為是
X16n0308_p0024c13║心；二者、本非有體而似有體，眾生迷執以為有體；三者、本非有處而似有處，眾生迷執以為有處。如來為
X16n0308_p0024c14║之備悉俱破）。三。一、密示妄識無處。二、顯呵妄識非心。
X16n0308_p0024c15║三、推破妄識無體。初（密示者，明知無處而故意推徵，是佛密意令其自悟。
X16n0308_p0024c16║三迷中，不直破前二非心無體，且但就其所執心處，令其一一審察，自覺其妄。必待七番情盡，終不自悟，
X16n0308_p0024c17║然後呵其非心，明其無體。試喻明之。譬如有賊，自據藪澤以為巢穴，時時侵擾良民，致于國怒，發兵討除。
X16n0308_p0024c18║應先搗其巢穴，令其無歸寧地，或可自此改業。倘猶不軌，隱匿鄉井，乍稱良民，密結餘黨，欲復舊業，有國
X16n0308_p0024c19║者必當處處宣令，布告其名，聲正其罪，令其無所容於疆土。若歸心則已，設不爾者，再發強兵勁敵，必盡
X16n0308_p0024c20║殺乃止。佛亦如是，今先搗其巢穴。）。四。一、教以直答，二、問出心目，
X16n0308_p0024c21║三、徵定處所，四、約識獨破。初。
X16n0308_p0024c22║汝今欲研無上菩提真發明性，應當直心酬我所問。
X16n0308_p0024c23║○十方如來同一道故，出離生死皆以直心。○心言
X16n0308_p0024c24║直故，如是乃至終始地位，中間永無諸委曲相。
X16n0308_p0025a01║初、正教直答。前阿難啟請妙定，意欲研求無上菩
X16n0308_p0025a02║提，真實發明自性，故如來原其意而教之曰：汝今
X16n0308_p0025a03║欲研無上菩提云云。而教以直心酬問者，恐其口
X16n0308_p0025a04║是心非，難以施教故。○十方下。引佛示勸。意謂我
X16n0308_p0025a05║今教汝直心酬問者，以十方如來同一道故，出離
X16n0308_p0025a06║生死，所謂皆以直心。良以心直則志猛，志猛則信
X16n0308_p0025a07║堅願固，無行不成，無果不就。如淨名云：隨其直心，
X16n0308_p0025a08║則能發行。華嚴云：菩提妙法樹，生於直心地。是知
X16n0308_p0025a09║出離生死，捨此無由矣。○心言下。結顯利益。言直
X16n0308_p0025a10║心一道，何以便出生死？謂以是心直，則言直故。如
X16n0308_p0025a11║是歷位進修，乃至成佛之時，終於其始地位。中間
X16n0308_p0025a12║斷證，勢如破竹，永無委折曲屈之相。意顯若不如
X16n0308_p0025a13║是，則因地不真，果招紆曲，不成無上菩提。滯窒權
X16n0308_p0025a14║小，流入魔外者，皆是也。（文中不言始終，而言終始者，謂縱成佛果，亦唯終其
X16n0308_p0025a15║始初所發之心。上雖依此銷文，恐猶未明，故此重申。）教以直答竟。
X16n0308_p0025a16║二、問出心目。
X16n0308_p0025a17║阿難！我今問汝，當汝發心緣於如來三十二相，將何
X16n0308_p0025a18║所見？誰為愛樂？○阿難白佛言：世尊！如是愛樂用我
X16n0308_p0025a19║心目，由目觀見如來勝相，心生愛樂。○故我發心，願
X16n0308_p0025a20║捨生死。
X16n0308_p0025a21║初、雙問見愛。重呼其名者，另申問端故。意謂汝果
X16n0308_p0025a22║如我所教，我今還要問汝。據汝所說，當汝最初發
X16n0308_p0025a23║心，緣於如來三十二相，乃至云是以渴仰從佛剃
X16n0308_p0025a24║落。然渴仰即是愛樂，但不知正當見我時，將何所
X16n0308_p0025b01║見？渴仰我相時，誰為愛樂？必作是問者，為審見、愛
X16n0308_p0025b02║二種迷故。良以見本是心，眾生迷見為眼；愛本非
X16n0308_p0025b03║心，眾生迷愛為心。棄子認賊，不可不辯。○阿難下，
X16n0308_p0025b04║具答心目。文有四句，上二句合答，下二句分釋，可
X16n0308_p0025b05║知。○故我下，結顯發心。文有二句：上句承上結顯，
X16n0308_p0025b06║下句顯發心真實，以是為捨生死發故。要知迷見
X16n0308_p0025b07║為眼，認愛為心，正是生死根本。乃依之願捨生死，
X16n0308_p0025b08║其猶以薪益火，欲其速滅，豈可得哉？問出心目竟。
X16n0308_p0025b09║三、徵定處所二。一、躡訶徵處。二、承徵引答。初。
X16n0308_p0025b10║佛告阿難：如汝所說，真所愛樂，因於心目。○若不識
X16n0308_p0025b11║知心目所在，則不能得降伏塵勞。○譬如國王為賊
X16n0308_p0025b12║所侵，發兵討除，是兵要當知賊所在。○使汝流轉，心
X16n0308_p0025b13║目為咎。吾今問汝：唯心與目，今何所在？
X16n0308_p0025b14║初躡詞按定，前阿難答佛：愛樂因於心目。佛欲施
X16n0308_p0025b15║破，乃告之曰：如汝上來所說，果真愛樂因於心目
X16n0308_p0025b16║者，吾將有以示之。葢是按定其詞，恐其改轉耳。○
X16n0308_p0025b17║若不下，顯處應知。良以由目觀見，心生愛樂。由愛
X16n0308_p0025b18║樂故，塵勞競起。（塵勞即是煩惱。有染污義名塵，有擾動義名勞。）要必知心
X16n0308_p0025b19║目處所，始可以降伏塵勞。故曰若不識知等，乃反
X16n0308_p0025b20║顯以決其應知之意。○譬如下。借喻助明。國王喻
X16n0308_p0025b21║見性真心本為一體，故惟以王喻媒賊相依。俱稱
X16n0308_p0025b22║為賊喻妄見妄心，由妄見而引起妄心，奔色塵而
X16n0308_p0025b23║起諸塵勞，葢覆真心，擾亂性境，故以為賊所侵喻
X16n0308_p0025b24║之。兵喻妙奢摩他、三摩、禪那。發喻依真而修。討除
X16n0308_p0025c01║喻破妄顯真。是兵要當知賊所在者，喻修定之時
X16n0308_p0025c02║要必知妄所起處，斷其本而枝末自盡矣。此下徵
X16n0308_p0025c03║破識心顯見後即剖妄見，皆為得其處而破之也。
X16n0308_p0025c04║○使汝下，指過徵處。流轉由於塵勞，塵勞起自妄
X16n0308_p0025c05║心。心不自舉，依妄見生。是知目為賊媒，心為賊主，
X16n0308_p0025c06║塵勞則為賊伴。媒牽主動，伴乃為亂。心目為咎，可
X16n0308_p0025c07║思而知。既知心目為咎，相應辯其處所。故即就其
X16n0308_p0025c08║心目，雙徵兩在。（此下本為破識，而心目雙徵者，其意有三：一、為顯眼是浮塵，令覺別
X16n0308_p0025c09║有見性故。葢以面上之眼，體是浮塵。阿難既認見為眼，必至遺彼見性。故此雙徵，令其於面上觀察，了得
X16n0308_p0025c10║浮塵無見，自覺別有見體。其奈阿難不悟，必待十番顯示，方以漸領。二、為顯眼是賊媒，令知防媒破主。故
X16n0308_p0025c11║正脈云：阿難既認賊為子，佛欲破賊指迷。其奈眼實賊媒，引識奔色。欲破其識，須防乎眼。故此雙徵，令知
X16n0308_p0025c12║眼若不馳，則識無所用而自破矣。三、為顯眼有定處，令說識有定處。故正脈云：佛知眾生迷識為心，決定
X16n0308_p0025c13║惑為色身之內。恐阿難逃遁，不肯直言，故借眼之顯然在面，取例而徵。心在何處？葢是要其說出心處，必
X16n0308_p0025c14║如眼之在面，顯然不混。此之三義，依後十番顯見，別有見性，則初義為正。依上由目觀見，心生愛樂，則次
X16n0308_p0025c15║義為正。依下如是識心，實居身內，則後義為正。或云：此處雙徵，後文雙破，義亦可通。以下十番顯見之後，
X16n0308_p0025c16║別有剖除妄見文故。）躡詞徵處竟。
X16n0308_p0025c17║二、承徵引答。
X16n0308_p0025c18║阿難白佛言：世尊！一切世間十種異生，同將識心居
X16n0308_p0025c19║在身內，縱觀如來青蓮華眼亦在佛面。○我今觀此
X16n0308_p0025c20║浮根，四塵秪在我面，如是識心，實居身內。
X16n0308_p0025c21║初、引他為例。一切世間雖通三種，今且約器，指依
X16n0308_p0025c22║報言。十種異生乃約有情，指正報言。隨業感報，受
X16n0308_p0025c23║生不同，故曰異生。言十種者，十二類生中，除無色
X16n0308_p0025c24║無有身相，無想無有心相，以彼不作心在身內計
X16n0308_p0026a01║故。識心指第六意識，揀非前五，故居身內。此引生
X16n0308_p0026a02║心在內，例己心也。生眼在面，姑置勿論，故曰縱觀
X16n0308_p0026a03║如來等。西域有青蓮華，其瓣纖長，佛眼似之，故以
X16n0308_p0026a04║為名。且指浮塵色相，揀非勝義，故亦在面。此引佛
X16n0308_p0026a05║眼在面，例己眼也。○我今下。指已結答。浮根揀非
X16n0308_p0026a06║勝義，以勝義淨色不可見故。此以可見名為浮塵，
X16n0308_p0026a07║體通色、香、味、觸，故言四塵。葢名體各稱，合論即是
X16n0308_p0026a08║浮塵根也。秪在我面者。謂己眼雖劣，而在面與佛
X16n0308_p0026a09║無異，非有別在，故置秪言。如是二字例眼而言，良
X16n0308_p0026a10║以眼既同佛，識心亦應同生。如是例知，識心實居
X16n0308_p0026a11║身內。正脈云：此乃本計。如後云：一迷為心，決定惑
X16n0308_p0026a12║為色身之內。足證此義。其餘六處但是因佛一時
X16n0308_p0026a13║破奪，逼成轉計，於中亦有同外異計，故須盡之。徵
X16n0308_p0026a14║定處所竟。四、約識獨破七。一破在內，二破在
X16n0308_p0026a15║外，三破根裏，四破救內，五破合處，六破中間，七破
X16n0308_p0026a16║無著。初四：一密設破法，二許定安心，三定非
X16n0308_p0026a17║反難，四指計結破。初（佛不直破其非，且就現前所見分內分外，復於能見
X16n0308_p0026a18║分先分後，阿難隨口應答，亦不知其所以。及被如來逐一反難，自覺所計之非，始知如來不是等閑說話。
X16n0308_p0026a19║葢是密設破計之法，令以無所逃遁。如彼孔明八陣，當其設置時，人皆不知其故。乃後陸遜身陷其中，始
X16n0308_p0026a20║知孔明當時不是等閑排布耳。）。
X16n0308_p0026a21║佛告阿難：汝今現坐如來講堂，觀祇陀林今何所在？
X16n0308_p0026a22║世尊，此大重閣清淨講堂在給孤園，今祇陁林實在
X16n0308_p0026a23║堂外。○阿難！汝今堂中先何所見？世尊！我在堂中先
X16n0308_p0026a24║見如來，次觀大眾，如是外望方矚林園。○阿難，汝矚
X16n0308_p0026b01║林園，因何有見？世尊，此大講堂戶牖開豁，故我在堂
X16n0308_p0026b02║得遠瞻見。
X16n0308_p0026b03║初定境內外，汝指阿難。現在講堂，密顯所計心在
X16n0308_p0026b04║身內，應同乎此。祇陀林，明在堂外，故意施問者，令
X16n0308_p0026b05║其自說，至後反難，中無所逃故。重閣者，簷廡層飛。
X16n0308_p0026b06║清淨者，煩塵不到。講堂者，佛據談經，重閣言其相，
X16n0308_p0026b07║清淨顯其德，講堂標其名也。在給孤園，密顯身在
X16n0308_p0026b08║世界中，應同乎此。林在堂外，密顯眼前所有一切
X16n0308_p0026b09║諸法，俱在身外，應同乎此。○阿難下，定見先後問。
X16n0308_p0026b10║以先何所見者，亦明知故問，令其自說，以備反難。
X16n0308_p0026b11║在堂先見如來，次觀大眾者，密顯心在身內，即應
X16n0308_p0026b12║先見心、肝、脾、胃，次覩爪生、髮長、筋轉、脈搖。外望方
X16n0308_p0026b13║矚林園者，密顯心在身中，即應最後方見身外一
X16n0308_p0026b14║切諸法。（至後反難中，一一皆不如是。而阿難只知順口答話，不知己之所計，已墮世尊羅籠
X16n0308_p0026b15║中矣。）○阿難下，定外見。由因何有見，亦明知故問也。
X16n0308_p0026b16║講堂戶牖開豁，故得遠見者，密顯心在身內，其計
X16n0308_p0026b17║不成，以此身不如講堂之戶牖開豁也。密設破法
X16n0308_p0026b18║竟。二、許定安心（前阿難哀求妙定，如來且問發心。葢以心分真妄，定別實虗。恐
X16n0308_p0026b19║阿難認妄為真，錯亂修習。蒸沙作飯，終無實果。今徃復問答，再四徵詰。既得其所用之妄心，復探定所執
X16n0308_p0026b20║之妄處。將次破斥，慮生驚惶。將謂不與說定，但見斥非。空懷攀仰，終成絕分。故如來許以有三摩提等。而
X16n0308_p0026b21║阿難頂禮伏受，則內心既安。至下重重破斥，乃不為怪矣）。
X16n0308_p0026b22║爾時，世尊在大眾中，舒金色臂摩阿難頂，告示阿難
X16n0308_p0026b23║及諸大眾：有三摩提，名大佛頂首楞嚴王。○具足萬
X16n0308_p0026b24║行，十方如來，一門超出，妙莊嚴路。○汝今諦聽。阿難
X16n0308_p0026c01║頂禮，伏受慈旨。
X16n0308_p0026c02║初出定總名，舒臂摩頂，示憐愛，安其心故。三摩提
X16n0308_p0026c03║義通總、別。若三名鱗次，則是別義；若三摩孤標，則
X16n0308_p0026c04║是總義。別義翻為等至，如前所釋。總義翻為等持，
X16n0308_p0026c05║或翻徧攝受，謂等徧攝持一切諸三昧故。如智論
X16n0308_p0026c06║云：一切禪定攝心，皆名三摩提。此約總義，總攝前
X16n0308_p0026c07║三故；復是通名，通於諸定故。首楞嚴對前名總，對
X16n0308_p0026c08║他名別。以雖總前三，別在當經故，其體即是一心，
X16n0308_p0026c09║故名為大論，理最勝最妙故。譬佛頂義詳名題。益
X16n0308_p0026c10║之以王者，有二義：一者、超出義，超出一切諸三昧
X16n0308_p0026c11║故；二者、自在義，任運成佛，無障礙故。○具足下。義
X16n0308_p0026c12║具別目。具足者，圓滿義。謂依此立位，斷惑證真，如
X16n0308_p0026c13║斬絲染色，一斷一切斷，一證一切證故。此即禪那
X16n0308_p0026c14║中萬行義也。捨此而求，歷劫終無實果，故曰一門。
X16n0308_p0026c15║依此而修，彈指可超無學，故曰超出。此又奢摩中
X16n0308_p0026c16║密因，三摩中了義義也。據此則生信、發解、起行，全
X16n0308_p0026c17║依乎此，故曰妙莊嚴路。（佛果萬德，莊嚴全修，即性名妙。）然阿難請
X16n0308_p0026c18║處唯別，而世尊答處兼總者，葢以首楞嚴不共之
X16n0308_p0026c19║名，阿難不知，故請處唯以奢摩等共名，特加妙字
X16n0308_p0026c20║揀之。佛智鑑機，總別具示。別三總一，故大章開為
X16n0308_p0026c21║四分。○汝今下，誡聽禮受。諦有二義：一、審詳義，謂
X16n0308_p0026c22║審詳語義，勿令漏失故。二、真實義，謂真實心聽，離
X16n0308_p0026c23║生滅心故。頂禮者，聞許暫謝。伏受者，伏俯領受。佛
X16n0308_p0026c24║諭曰旨，以從真慈流出，故曰慈旨。許定安心竟。
X16n0308_p0027a01║三、定非反難二。一定不次見之非，二難在內不
X16n0308_p0027a02║次見。初。
X16n0308_p0027a03║佛告阿難：如汝所言，身在講堂，戶牖開豁，遠矚林園。
X16n0308_p0027a04║○亦有眾生在此堂中，不見如來，見堂外者。○阿難
X16n0308_p0027a05║答言：世尊在堂，不見如來能見林泉，無有是處。
X16n0308_p0027a06║初按定前答，如汝所言等，按定是其所說，令其無
X16n0308_p0027a07║所逃故。身在講堂下，應有先見如來，次觀大眾之
X16n0308_p0027a08║語，乃超略說故。○亦有下，故意反問。昧內見外，明
X16n0308_p0027a09║知無有，故為反問，令其自說。○阿難下，知不次非。
X16n0308_p0027a10║在堂不見如來，能見林泉不次第也。已知其非，故
X16n0308_p0027a11║云無有是處。此既無有，而心在身中之謬自見，以
X16n0308_p0027a12║昧內知外，同乎此故。二難在內，不次見。
X16n0308_p0027a13║阿難！汝亦如是。○汝之心靈，一切明了。若汝現前所
X16n0308_p0027a14║明了心實在身內，爾時先合了知內身。頗有眾生先
X16n0308_p0027a15║見身中，後觀外物？○縱不能見心肝脾胃，爪生髮長，
X16n0308_p0027a16║筋轉脈搖，誠合明了，如何不知？○必不內知，云何知
X16n0308_p0027a17║外？
X16n0308_p0027a18║初句斥蹈前非，意言昧內見外。汝謂無有，想應有
X16n0308_p0027a19║之，葢汝亦如是也。○汝之下，定理難問。汝之心靈
X16n0308_p0027a20║者，心性靈變。一切明了者，遇事便通，實在身內。先
X16n0308_p0027a21║合知內者，判其正理。明知無有，問以頗有者，故為
X16n0308_p0027a22║難問。頗猶還可，謂徧觀世間，還可有是人否？意言
X16n0308_p0027a23║有則在內之理成，無則所計之處非矣。○縱不下，
X16n0308_p0027a24║暫縱終奪。心，指肉。心，火藏也。肝，木藏。脾，土藏。胃，穀
X16n0308_p0027b01║府。藏中舉三，腑中舉一，此皆近於內者。恐阿難逃
X16n0308_p0027b02║云：目不見眉，只緣太近。今心、肝、脾、胃等，於心太近，
X16n0308_p0027b03║云何令見？故縱許之。謂心、肝、脾、胃，縱許其不能見
X16n0308_p0027b04║也。此是暫縱，下乃終奪。言在內甚近者，不知可爾。
X16n0308_p0027b05║至於爪云何生？髮云何長？筋云何轉？脈云何搖？此
X16n0308_p0027b06║皆皮裏肉外，於心不甚近者，是誠所當明了。如何
X16n0308_p0027b07║并此亦不能知？想究竟不能知內，在內之謬，已可
X16n0308_p0027b08║見矣。○末二句，轉顯其謬。言甚近次近，皆不能知。
X16n0308_p0027b09║莫是為彼心肝脾胃所障，必不能在內有知。若爾，
X16n0308_p0027b10║則身外諸境，亦不應知。以不知講堂之戶牖開豁，
X16n0308_p0027b11║而今云何反能知外，不益見其謬乎？定非反難竟。
X16n0308_p0027b12║四、指計結破。
X16n0308_p0027b13║是故應知，汝言覺了能知之心住在身內，無有是處。
X16n0308_p0027b14║是故者，謂以是昧內知外之故。應知者，謂應知所
X16n0308_p0027b15║計之非也。覺了能知者，謂纔有覺了即便分別能
X16n0308_p0027b16║知，似兼明了及獨頭意識言之，亦為顯心性靈變
X16n0308_p0027b17║一切明了之義。住在身內相應，先見身中後觀外
X16n0308_p0027b18║物，今既不爾，故曰無有是處。破在內竟。
X16n0308_p0027b19║二、破在外二。一、阿難轉計在外，二、如來引事例
X16n0308_p0027b20║破。初。
X16n0308_p0027b21║阿難稽首而白佛言：我聞如來如是法音，悟知我心
X16n0308_p0027b22║實居身外。○所以者何？譬如燈光然於室中，是燈必
X16n0308_p0027b23║能先照室內，從其室門，後及庭際。一切眾生不見身
X16n0308_p0027b24║中，獨見身外，亦如燈光居在室外，不能照室。○是義
X16n0308_p0027c01║必明，將無所惑，同佛了義，得無妄耶？
X16n0308_p0027c02║初承前轉計。稽首即是頂禮，謂以首至地稽留少
X16n0308_p0027c03║時也。如是法音指前破內。所說悟知等者，正脈云：
X16n0308_p0027c04║於不見身內悟知不在身內，於了見身外悟知必
X16n0308_p0027c05║在身外，奪內執外凡情必然。○所以下。徵引燈喻。
X16n0308_p0027c06║徵起可知。譬如者。宗法既定，借喻以顯也。（識是有法，居在
X16n0308_p0027c07║身外。宗因云：昧內知外。故同喻室外燈，異喻室內燈。）燈然室中，先照室而後
X16n0308_p0027c08║及庭際，（室外，屏內也。）此為正理。識既不爾，知非在內。一
X16n0308_p0027c09║切眾生，不見內而獨見身外。識在身外，是其正理。
X16n0308_p0027c10║故引燈在室外，不能照室為喻。○是義下，自決。同
X16n0308_p0027c11║佛是義，即心在身外之義。法喻合顯，宗因極成，是
X16n0308_p0027c12║為真量，故曰必明。將，猶得也。非同似量，故無所惑。
X16n0308_p0027c13║佛說不在身內，今亦知不在身內，故云同佛了義。
X16n0308_p0027c14║了義者，如來所說，義無不盡。故得無者，猶言莫不
X16n0308_p0027c15║是也。耶字非疑詞，葢是恐見破斥，預杜佛口之意。
X16n0308_p0027c16║意言若不同佛，或有虗妄。今既同佛莫不是，仍有
X16n0308_p0027c17║虗妄耶？想必無是理，可以自信。阿難轉計在外竟。
X16n0308_p0027c18║二、如來借事例破四。一、借事問答。二、例出謬理。
X16n0308_p0027c19║三、驗證令覺。四、指計結破。初二。一、非理故問，
X16n0308_p0027c20║二、據理正答。初。
X16n0308_p0027c21║佛告阿難：是諸比丘，適來從我室羅筏城，循乞摶食，
X16n0308_p0027c22║歸祇陀林，我已宿齋。汝觀比丘，一人食時，諸人飽不？
X16n0308_p0027c23║是諸比丘，唯約聲聞言之，以菩薩事事無礙，自他
X16n0308_p0027c24║融即不成非問故。適來，猶云方纔佛及菩薩赴匿
X16n0308_p0028a01║王請，羅漢隨佛入城，分應齋主，故云從我。循乞二
X16n0308_p0028a02║句，應作一氣讀之。循，順也。言今雖赴請，仍順常儀，
X16n0308_p0028a03║乞得摶食歸林，同眾食故。摶食，亦名段食，謂有形
X16n0308_p0028a04║段可摶取故。揀非觸食（鬼神觸氣而飽）、思食（色天禪思資神）及識
X16n0308_p0028a05║食（空天識想相續）故。宿，留也。比丘皆歸來方食，唯佛及菩
X16n0308_p0028a06║薩齋畢而歸，故云我已宿齋，謂已於王宮留齋也。
X16n0308_p0028a07║借此除佛，亦避自他融，即非問不成之意。比丘雖
X16n0308_p0028a08║能空我，未得亡身，明知一人食時，諸人不飽，而故
X16n0308_p0028a09║為非問，以顯心在身外之謬。至下自見非理，故問
X16n0308_p0028a10║竟。二、據理正答。
X16n0308_p0028a11║阿難答言：不也。世尊！何以故？是諸比丘雖阿羅漢，軀
X16n0308_p0028a12║命不同，云何一人能令眾飽？
X16n0308_p0028a13║初直答。何以句，徵起。是諸下，釋成。是諸比丘雖證
X16n0308_p0028a14║阿羅漢果，而身軀性命各各不同。以子縛雖斷，果
X16n0308_p0028a15║縛猶存故。如後云各各有身，皆有所生氏族名字，
X16n0308_p0028a16║足證此義。云何一人等，決言其必無是理。可惜阿
X16n0308_p0028a17║難只知隨口答話，不知自己舌頭已墮世尊手裏。
X16n0308_p0028a18║借事問答竟。二、例出謬理。
X16n0308_p0028a19║佛告阿難：若汝覺了知見之心，實在身外。○身心相
X16n0308_p0028a20║外，自不相干。則心所知，身不能覺；覺在身際，心不能
X16n0308_p0028a21║知。
X16n0308_p0028a22║初、按定所計之語。覺了者，隨前五識，覺了前境，即
X16n0308_p0028a23║明了識。因事會意曰知，似指獨頭；遇境取相曰見，
X16n0308_p0028a24║似指前五。以同為虗妄，破則俱破，心在身外，是其
X16n0308_p0028b01║所計。加以實字，則按定莫轉矣。○身心下，例彼相
X16n0308_p0028b02║應無干。言心既外身，身亦外心，故曰身心相外。既
X16n0308_p0028b03║身心相外，自然彼此不相干涉。同彼羅漢，軀命不
X16n0308_p0028b04║同，食不互飽。如此則心所知者，身應不覺。覺在身
X16n0308_p0028b05║者，心應不知。果其互不相知，可說心在身外，恐未
X16n0308_p0028b06║必然也。例出謬理竟。三、驗證令覺。
X16n0308_p0028b07║我今示汝兜羅綿手，汝眼見時心分別不？○阿難答
X16n0308_p0028b08║言：如是。世尊！○佛告阿難：若相知者，云何在外？
X16n0308_p0028b09║初、示手令驗。示，謂伸而示之也。西竺有綿名兜羅，
X16n0308_p0028b10║約義翻為細香，謂細軟香潔故。佛手似之，故以為
X16n0308_p0028b11║名。眼見身之知，心別心之知，纔見即別，似非身心
X16n0308_p0028b12║相外明知，故問令自驗之。○阿難下，依問實答。如
X16n0308_p0028b13║是者，謂如佛所問，眼見心別，實是爾也。○佛告下。
X16n0308_p0028b14║就示其謬。言既說眼見心別，則是身心相知。若果
X16n0308_p0028b15║身心相知，義不同彼，食不互飽，云何而言心在身
X16n0308_p0028b16║外？其亦未之思耳。驗證令覺竟。四，指計結破。
X16n0308_p0028b17║是故應知，汝言覺了能知之心住在身外，無有是處。
X16n0308_p0028b18║是故者，以是眼見心別之故。眼見心別，明知此心
X16n0308_p0028b19║不在身外故，教以應知，而以無有是處破之。破在
X16n0308_p0028b20║外竟。三、破根裏二。一、阿難承前轉計，二、如來
X16n0308_p0028b21║就喻難破。初三：一、領前轉計一處。二、承徵指
X16n0308_p0028b22║在根裏。三、脫前在內。二、謬。初。
X16n0308_p0028b23║阿難白佛言：世尊！如佛所言：不見內故，不居身內；身
X16n0308_p0028b24║心相知、不相離故，不在身外。我今思惟，知在一處。
X16n0308_p0028c01║如佛所言者，通指破內破外所說。不見二句，別指
X16n0308_p0028c02║破內之語。身心三句，別指破外之語。我今思惟者，
X16n0308_p0028c03║二俱被破，另覓心處。知在一處者，知在非內非外，
X16n0308_p0028c04║不墮二謬處也。然妄心本無處所，真心不容思惟，
X16n0308_p0028c05║則思惟已非，況云知處？無怪乎為世尊所破矣。
X16n0308_p0028c06║二、承徵：指在根裏。
X16n0308_p0028c07║佛言：處今何在？○阿難言：此了知心，既不知內，而能
X16n0308_p0028c08║見外，如我思忖，潛伏根裏。○猶如有人取琉璃椀合
X16n0308_p0028c09║其兩眼，雖有物合而不留礙，彼根隨見隨即分別。
X16n0308_p0028c10║初因計就徵，一處之言，籠同難破，故徵以處。今何
X16n0308_p0028c11║在？○阿難下躡前定處，既不知內，固知不在於內。
X16n0308_p0028c12║而能見外，却又不在於外。如我捨此兩途，更用思
X16n0308_p0028c13║忖，必是潛伏根裏。○猶如下。借喻顯理。瑠璃椀，眼
X16n0308_p0028c14║鏡類，喻眼根所合。眼即眼根，喻識心。然瑠璃雖是
X16n0308_p0028c15║有物，合眼而不礙眼見。喻眼根雖是有相，合心而
X16n0308_p0028c16║不礙心知。故曰：彼根隨見，隨即分別。葢是以彼根
X16n0308_p0028c17║隨見，合琉璃隨物能照。隨即分別，合眼根隨琉璃
X16n0308_p0028c18║能見。法喻合明，自謂理極成矣。
X16n0308_p0028c19║三、脫前在內二謬（初計在內，如來以昧內知外為破，因轉計在外。今以在外被破，
X16n0308_p0028c20║無可遮救，遂依如來所說昧內知外之義而忖度之。其意以為潛伏根裏，則昧內知外，二謬俱脫矣）。
X16n0308_p0028c21║然我覺了能知之心不見內者，為在根故；分明矚外
X16n0308_p0028c22║無障礙者，潛根內故。
X16n0308_p0028c23║覺了能知，重舉前心也。此心所以不見內者，為在
X16n0308_p0028c24║根而不在內，故此脫昧內之謬。既以昧內，却又分
X16n0308_p0029a01║明矚外無障礙者，潛根內而根如椀，故此脫知外
X16n0308_p0029a02║之謬。要知在內之計，唯乖自宗；在外之執，猶通外
X16n0308_p0029a03║計。至於在根之謬，展轉虗妄，自宗他宗，無不相違。
X16n0308_p0029a04║總以自恃小慧，不務真脩，以致問著拶著，東觸西
X16n0308_p0029a05║觸。妙哉權人，吾徒龜鑑。阿難承前轉計竟。
X16n0308_p0029a06║二、如來就喻難破三：一、就喻定見，二、難法不齊，
X16n0308_p0029a07║三、指計結破。初。
X16n0308_p0029a08║佛告阿難：如汝所言，潛根內者猶如琉璃。○彼人當
X16n0308_p0029a09║以琉璃籠眼，當見山河，見琉璃不？○如是，世尊，是人
X16n0308_p0029a10║當以琉璃籠眼，實見琉璃。
X16n0308_p0029a11║初按定其喻。如汝所言者，按定是其所說。葢潛根
X16n0308_p0029a12║之計，琉璃之喻，本不相齊。如來將欲施破，故先按
X16n0308_p0029a13║定以發其詞。○彼人下，問見琉璃。言彼人當以琉
X16n0308_p0029a14║璃籠眼，琉璃固不礙於眼矣。雖不礙於眼，而非無
X16n0308_p0029a15║體之物。彼眼根者，尚能遠見山河，豈不近見琉璃。
X16n0308_p0029a16║乃故問見不者，令其自說，以備法中成難。○如是
X16n0308_p0029a17║下，答以實見。如是者，先渾答，謂如佛所問者是矣。
X16n0308_p0029a18║是人下，次應問，謂琉璃籠眼，實見琉璃，乃應其所
X16n0308_p0029a19║問答故。就喻定見竟。二、難法不齊。
X16n0308_p0029a20║佛告阿難：汝心若同琉璃合者，當見山河，何不見眼？
X16n0308_p0029a21║○若見眼者，眼即同境，不得成隨。○若不能見，云何
X16n0308_p0029a22║說言此了知心潛在根內，如琉璃合？
X16n0308_p0029a23║初正難不齊。意謂汝心在根，若同琉璃合眼者，則
X16n0308_p0029a24║汝心同眼，眼根應同琉璃。汝心現今正當外見山
X16n0308_p0029b01║河，先應見眼，乃何故不見？既法喻不齊，（以喻中琉璃籠眼，實
X16n0308_p0029b02║見琉璃。法中眼根籠心，不能見眼故。）則所計在根者，不極成矣。○若
X16n0308_p0029b03║見下，兼防謬應。（恐謬應云：當見山河，亦能見眼，故為此防。）言汝心若能
X16n0308_p0029b04║見眼，則眼同所對之境。設許同境，是對非隨。汝前
X16n0308_p0029b05║所云，彼根隨見隨即分別者，亦不極成矣。○若不
X16n0308_p0029b06║下，還歸正破。（恐聞見眼之非，還計不見，故歸正破。）言心若不能見眼，
X16n0308_p0029b07║則非潛根，以不同眼根在琉璃中故。云何說言心
X16n0308_p0029b08║在根內，如琉璃合？真妄計也。三，指計結破。
X16n0308_p0029b09║是故應知，汝言覺了能知之心，潛伏根裏如琉璃合，
X16n0308_p0029b10║無有是處。
X16n0308_p0029b11║見與不見，俱無潛根之義，以是之故，應知所計之
X16n0308_p0029b12║非，故曰無有是處。破根裏竟。
X16n0308_p0029b13║四、破救內（舊云破內外。細詳其文，阿難固無雙計之語，如來亦無並破之詞。正脈云：確論
X16n0308_p0029b14║此計，仍歸最初在內之執，但惟脫前二謬為異。又云：名雖別列，實惟救前在內負墮之失。故今疏以破救
X16n0308_p0029b15║內科之）。二。一、阿難轉救在內，二、如來就詞難破。
X16n0308_p0029b16║初。
X16n0308_p0029b17║阿難白佛言：世尊！我今又作如是思惟：是眾生身，腑
X16n0308_p0029b18║臟在中，竅穴居外，有藏則暗，有竅則明。○今我對佛
X16n0308_p0029b19║開眼見明，名為見外。閉眼見暗，名為見內。是義云何？
X16n0308_p0029b20║初思惟申理，在外固錯，在根尤非，仍還在內之執，
X16n0308_p0029b21║轉思脫過之理，故云又作如是思惟。腑同府，謂六
X16n0308_p0029b22║府也（胃為水穀之府，小腸為盛受之府，大腸為行道之府，膀胱為津液之府，膽為清淨之府，三
X16n0308_p0029b23║焦為孤府。素問曰：其傳化物而不藏者曰府）。臟亦作藏，謂五藏也（腎為精藏，
X16n0308_p0029b24║心為神藏，肝為魂藏，肺為魄藏，脾為志藏。素問曰：能藏精氣而不泄者曰藏。故次下即用藏字）。然腑
X16n0308_p0029c01║臟皆身內之物，故曰在中。竅穴，謂七竅孔穴也（眼二、
X16n0308_p0029c02║耳二、鼻二、口一）。皆面上所有，故曰居外。藏者，包藏義，故有
X16n0308_p0029c03║處則暗。竅者，通洞義，故有處則明。此阿難欲脫前
X16n0308_p0029c04║過，先申內暗外明之理。○今我下，救難請決。因前
X16n0308_p0029c05║計在內，如來難以二謬：一者在內昧內謬，二者在
X16n0308_p0029c06║內知外謬。今以有竅則明，正同戶牖開豁，故開眼
X16n0308_p0029c07║見明，名為見外。此脫在內知外之謬。又以有藏則
X16n0308_p0029c08║暗，暗者即是臟腑，故我閉眼見暗，名為見內。此脫
X16n0308_p0029c09║在內昧內之謬。其意以如來前難非理，依然以在
X16n0308_p0029c10║內為是。但屢被破奪，不敢自決。故曰：是義云何？是
X16n0308_p0029c11║又向世尊口角邊討分曉也。阿難轉救在內竟。
X16n0308_p0029c12║二、如來就詞難破。三。一、就詞開欵。二、依欵成難。
X16n0308_p0029c13║三、指計結破。初。
X16n0308_p0029c14║佛告阿難：汝當閉眼見暗之時，此暗境界為與眼對？
X16n0308_p0029c15║為不對眼？
X16n0308_p0029c16║此就其所計之詞，雙開對眼與不對眼為難欵也。
X16n0308_p0029c17║二、依欵成難二。一、難對眼之非。二、難不對之謬。
X16n0308_p0029c18║初。
X16n0308_p0029c19║若與眼對，暗在眼前，云何成內？○若成內者，居暗室
X16n0308_p0029c20║中，無日月燈，此室暗中，皆汝焦腑。
X16n0308_p0029c21║初正難對眼。相對成見，世間共許，故先約對眼難
X16n0308_p0029c22║之。對則在前成外，故難以云何成內。○若成下兼
X16n0308_p0029c23║難成內，謂設許在前成內，則暗室無光時，此暗亦
X16n0308_p0029c24║在眼前，亦許成內，如此則室是汝身，暗中所有，皆
X16n0308_p0030a01║汝焦腑，豈理也哉？焦腑者，三焦也。黃帝難經云：三
X16n0308_p0030a02║焦者，水穀之道路，氣之所終始也。上焦在胃上，中
X16n0308_p0030a03║焦在胃臍之間，下焦在臍下，六腑中一，故曰焦腑，
X16n0308_p0030a04║謂焦即是腑耳。二、難不對之謬三。一、正難不
X16n0308_p0030a05║對。二、兼防謬辯。三、展轉顯謬。初。
X16n0308_p0030a06║若不對者，云何成見？
X16n0308_p0030a07║對既不成，自計不對，故次約不對難之。不對而見
X16n0308_p0030a08║世間相違，故難以云何成見。二、兼防謬辯（恐謬辯云：
X16n0308_p0030a09║我言閉眼見暗名見內者，謂閉眼之時，此心已離外見旋轉，內對臟腑，所以成見。是仍歸在內之計，故世
X16n0308_p0030a10║尊以此防之）。
X16n0308_p0030a11║若離外見，內對所成，合眼見暗，名為身中。○開眼見
X16n0308_p0030a12║明，何不見面？若不見面，內對不成。
X16n0308_p0030a13║初原謬縱。許意云：若汝謬謂閉眼之時，此心離於
X16n0308_p0030a14║外見旋轉，內對臟腑，所以成見者，則汝所計合眼
X16n0308_p0030a15║見暗，名為身中者是矣。（令眼二句，即前所計閉眼見暗，名為見內，異變其文。）
X16n0308_p0030a16║○開眼下，取例顯非。意云：閉眼之時，此心既能旋
X16n0308_p0030a17║轉，內見臟腑。開眼之時，亦應旋轉，內見面目。汝今
X16n0308_p0030a18║正當開眼見明，何不見面？若謂開眼之時，不能見
X16n0308_p0030a19║面，是不能旋轉也。以此為例，則閉眼之時，亦不能
X16n0308_p0030a20║旋轉。則汝所言內對之義，亦不得成。內對不成，云
X16n0308_p0030a21║何而言閉眼見暗，名為見內？是固知所計者非矣。
X16n0308_p0030a22║三、展轉顯謬。
X16n0308_p0030a23║見面若成，此了知心及與眼根乃在虗空，何成在內？
X16n0308_p0030a24║○若在虗空，自非汝體。○即應如來今見汝面，亦是
X16n0308_p0030b01║汝身。○汝眼已知，身合非覺。○必汝執言，身眼兩覺，
X16n0308_p0030b02║應有二知。即汝一身，應成兩佛。
X16n0308_p0030b03║初心眼在空謬（本為辯心兼帶於眼者，以凡小等通計心隨於眼，如前云彼根隨見，
X16n0308_p0030b04║隨即分別是也）。意云：設許開眼亦能旋轉，則見面之義成
X16n0308_p0030b05║矣。若此則心與眼根乃在虗空，以相對方能成見，
X16n0308_p0030b06║對面豈不在空乎？設許在空，乃屬於外，故難以何
X16n0308_p0030b07║成在內（正脈云：阿難本計心仍在內，故今結難心與眼根俱不成在內，責其自語相違也）。
X16n0308_p0030b08║○若在下，轉自成他。謬意云：若定執心眼在空者，
X16n0308_p0030b09║不唯不成在內，且在空離汝，自非汝體，乃成他心
X16n0308_p0030b10║矣。○即應下，轉他成自謬。意云：若強謂雖離於汝，
X16n0308_p0030b11║不妨還是汝體者，即應如來今見汝面，亦是汝身。
X16n0308_p0030b12║以既許離汝，還是應通許故。此上二謬，乃責其壞
X16n0308_p0030b13║世間相也。○汝眼下身，成不覺謬。意云：自他互轉，
X16n0308_p0030b14║已壞世相。況夫汝心隨眼，彼眼離身，已具覺知。則
X16n0308_p0030b15║汝身合同無情，非有覺知。以一人唯有一心在眼，
X16n0308_p0030b16║則不在身故。○必汝下。一身二果。謬意云：必汝執
X16n0308_p0030b17║言在身在眼兩俱有覺，則汝阿難應有二知人，唯
X16n0308_p0030b18║憑此覺知修因證果。汝今既有二知，即汝一身當
X16n0308_p0030b19║來成佛時，應成兩佛。此理所必無，唯是謬妄而已。
X16n0308_p0030b20║依欵成難竟。三，指計結破。
X16n0308_p0030b21║是故應知，汝言見暗名見內者，無有是處。
X16n0308_p0030b22║以是對眼與不對眼，展轉謬妄之故，則見內之義
X16n0308_p0030b23║不成，故曰無有是處。然閉眼見內，既其不成，已足
X16n0308_p0030b24║破其救內，至開眼見外之義，無勞更破。正脈云單
X16n0308_p0030c01║結見內，足見此計同在內矣。破救內竟。
X16n0308_p0030c02║五，破合處二。一、阿難引教謬計。二、如來牒計難
X16n0308_p0030c03║破。初。
X16n0308_p0030c04║阿難言：我常聞佛開示四眾，由心生故種種法生，由
X16n0308_p0030c05║法生故種種心生。○我今思惟，即思惟體實我心性，
X16n0308_p0030c06║隨所合處，心則隨有。○亦非內、外、中間三處。
X16n0308_p0030c07║初、謬引昔教常聞者，昔教曾聞，以心生、法生等通
X16n0308_p0030c08║大小乘；昔教共說，故今約二乘，且指六識為心，六
X16n0308_p0030c09║塵為法。灌頂云：由內心而攀緣外境，境隨心起，故
X16n0308_p0030c10║曰心生、法生；由外塵而激發內心，心逐境現，故曰
X16n0308_p0030c11║法生、心生。正脈義云：心生、法生，見法不自生也；法
X16n0308_p0030c12║生、心生，見心不自生也。正顯心法互倚妄現，俱無
X16n0308_p0030c13║實體。阿難失旨，反證緣心，隨合隨有，可謂迷之甚
X16n0308_p0030c14║矣。○我今下，妄計隨有。思惟者，思惟心法互生義
X16n0308_p0030c15║也。然正當思惟時，妄識力用，行相昭然。自覺別無
X16n0308_p0030c16║心性，認此為真。故曰：即思惟體，實我心性。而不知
X16n0308_p0030c17║如來重重破斥，皆為此想不真，故有輪轉。是阿難
X16n0308_p0030c18║孤負如來為不少矣。隨合隨有者，隨所攀緣何法，
X16n0308_p0030c19║心則隨有。如現今思惟佛所說法，儼有心生。若更
X16n0308_p0030c20║思惟別法，心生亦爾。例而推之，豈非隨所合處，心
X16n0308_p0030c21║隨有乎？正脈義引經云：聚緣內搖，趨外奔逸，昏擾
X16n0308_p0030c22║擾相，以為心性。古德謂攀緣妄想，狀如野燒，豈可
X16n0308_p0030c23║謂之真心？今阿難四番被斥，乃認隨合隨有，宛爾
X16n0308_p0030c24║內搖外奔，真稱昏擾。正是攀緣妄想，何異野燒？良
X16n0308_p0031a01║由屢被挨拶，露出本相。然猶不覺其妄，亦曲盡迷
X16n0308_p0031a02║態而已。○亦非句，總遮前非，言隨合隨，有處乃無，
X16n0308_p0031a03║定非定在三處也。中間且指根裏，以根內臟外為
X16n0308_p0031a04║中間故。阿難引教謬計竟。二、如來牒計難破三：
X16n0308_p0031a05║一、牒其所計；二、分宗兩難；三、指計結破。初。
X16n0308_p0031a06║佛告阿難：汝今說言：由法生故，種種心生，隨所合處，
X16n0308_p0031a07║心隨有者。
X16n0308_p0031a08║前阿難所引雖有四句，其意但取後二句，以前二
X16n0308_p0031a09║句心先有故，不可言隨合隨有，故此如來亦唯約
X16n0308_p0031a10║後二句牒之。二、分宗兩難二。一難無體非合，
X16n0308_p0031a11║二難有體無據。初。
X16n0308_p0031a12║是心無體，則無所合。○若無有體而能合者，則十九
X16n0308_p0031a13║界因七塵合，是義不然。
X16n0308_p0031a14║初正難非合。承上法生而心始生，則心無自生之
X16n0308_p0031a15║體，體尚不有，憑誰說合？故曰無所合也。是則隨合
X16n0308_p0031a16║已非，況云隨有不益妄乎？○若無下，防其謬執。恐
X16n0308_p0031a17║謬執云：心雖無體，不妨暫現能合，故為此防。意謂
X16n0308_p0031a18║凡言合者，必二俱有體。如十八界因六塵合，（謂六根、六
X16n0308_p0031a19║識，以六塵合之，則成十八界。）此昔教所許。若必謂無體而能合
X16n0308_p0031a20║者，則如妄計十八界外有十九界。且說因七塵合，
X16n0308_p0031a21║今教昔教皆所不許。以界唯十八，塵唯有六，本無
X16n0308_p0031a22║十九及七之說，豈有能合之義？故曰：是義不然。難
X16n0308_p0031a23║無體非合竟。二、難有體無據二：一、約二義成
X16n0308_p0031a24║難，二、約四相成難。初二。一正難二義，二兼破
X16n0308_p0031b01║謬辯。初。
X16n0308_p0031b02║若有體者，如汝以手自挃其體，汝所知心，為復內出？
X16n0308_p0031b03║為從外入？○若復內出，還見身中。若從外來，先合見
X16n0308_p0031b04║面。
X16n0308_p0031b05║初、按定令驗所自。承上無體，既不成合，自執有體，
X16n0308_p0031b06║故又約有體以難。意謂汝今若言此心有體者，當
X16n0308_p0031b07║自驗之。如汝以手自己挃觸其體，當正挃時，自有
X16n0308_p0031b08║知痛、知痒之心，汝即驗其所以能知之心，為復內
X16n0308_p0031b09║出？為從外入？要必有所據，乃可言有體耳。○若復
X16n0308_p0031b10║下，分途，取前例破。意謂若復內出，同前在內，還應
X16n0308_p0031b11║先見身中。若從外來，同前內對，先合遠見汝面。今
X16n0308_p0031b12║俱不爾，則杳無所據。所謂有體者，唯虗妄計度而
X16n0308_p0031b13║已。二、兼破謬辯二。一阿難謬辯，二如來難破。
X16n0308_p0031b14║初。
X16n0308_p0031b15║阿難言：見是其眼，心知非眼，為見非義。
X16n0308_p0031b16║因被如來內出見中，外來見面之難，遂謬辯云：見
X16n0308_p0031b17║是眼家之用，心但能知，非同眼之能見。如佛所云
X16n0308_p0031b18║內出還見身中，外來先合見面者，是欲責心為見。
X16n0308_p0031b19║如果能見，則非心之義矣。如來其欺我哉！
X16n0308_p0031b20║二，如來難破。
X16n0308_p0031b21║佛言：若眼能見，汝在室中門能見不？○則諸已死，尚
X16n0308_p0031b22║有眼存，應皆見物。○若見物者，云何名死？
X16n0308_p0031b23║初、約人生識在破。言心在身中，如人在室內。眼唯
X16n0308_p0031b24║通明而能見者，是身內之心喻；門唯通明而能見
X16n0308_p0031c01║者，是室內之人法中。若謂眼能見者，喻中須是門
X16n0308_p0031c02║亦能見。但眼之能見，二乘猶不知非；門之能見，舉
X16n0308_p0031c03║世盡覺其謬。故就喻為難，令自覺其非。○則諸下，
X16n0308_p0031c04║約人死識去，破。言既以喻問，仍不知非。必謂眼能
X16n0308_p0031c05║見者，喻中須是死人能見，故約已死者為難。已死
X16n0308_p0031c06║者，心離其身時也。心雖離身，尚有眼存。此時若能
X16n0308_p0031c07║自見，則是眼見，故難以應皆見物。葢明知必不能
X16n0308_p0031c08║見，而故意為難。○末二句，約義不符名破。言人唯
X16n0308_p0031c09║不能見物，方可名死。若見物者，即是生人。故難以
X16n0308_p0031c10║云何名死。如是則人死無見，眼唯空存，以識去故。
X16n0308_p0031c11║知此義者，而見是其眼，心知非眼之謬，益可見矣。
X16n0308_p0031c12║約二義成難竟。二、約四相成難二：一、牒體總
X16n0308_p0031c13║徵，二、約相別難。初。
X16n0308_p0031c14║阿難！又汝覺了能知之心，若必有體，為復一體？為有
X16n0308_p0031c15║多體？今在汝身，為復徧體？為不徧體？
X16n0308_p0031c16║前難二義，已顯有體之謬。恐未心服，定執有體，故
X16n0308_p0031c17║重牒再徵。下乃一一難破。一體者，四支共一心體。
X16n0308_p0031c18║多體者，四支各有心體。此約數徵。徧體者，一心徧
X16n0308_p0031c19║滿四體。不徧者，局在一體不徧。此約量徵。葢必有
X16n0308_p0031c20║數有量有體之宗，方可成立。二、約相別難二：
X16n0308_p0031c21║一難數二相，二難量二相。初。
X16n0308_p0031c22║若一體者，則汝以手挃一支時，四支應覺；若咸覺者，
X16n0308_p0031c23║挃應無在；若挃有所，則汝一體自不能成。○若多體
X16n0308_p0031c24║者，則成多人，何體為汝？
X16n0308_p0032a01║初難一體不成四支，一體有生通計，故先約一體
X16n0308_p0032a02║為難。意謂若四支共一心體者，即今挃一支時，四
X16n0308_p0032a03║支應當咸覺，以一體故。若汝聞我此語，謬謂咸覺
X16n0308_p0032a04║者，則所挃之處，即應無所偏在，以成覺故。若其觸
X16n0308_p0032a05║頭頭知，觸足足覺，而挃有所偏在者，則汝所計一
X16n0308_p0032a06║體之義，自不能成，以四支不共故。○若多下，難多
X16n0308_p0032a07║體仍非。破一計多，情所必至，故又約多體為難。意
X16n0308_p0032a08║謂一人一心，是其正理。若謬謂心有多體者，則汝
X16n0308_p0032a09║阿難應成多人。設許成多，應有多名。今汝現前四
X16n0308_p0032a10║體中，何體為汝以當阿難之名？試自思之，唯是展
X16n0308_p0032a11║轉虗妄，無可憑據，則多體仍非矣。難數二相竟。
X16n0308_p0032a12║二，難量二相。
X16n0308_p0032a13║若徧體者，同前所挃。○若不徧者，當汝觸頭，亦觸其
X16n0308_p0032a14║足。頭有所覺，足應無知。今汝不然。
X16n0308_p0032a15║初難徧體不成，同前所挃者，取例一體中難。良以
X16n0308_p0032a16║一體者，四支共一心體。徧體者，一心徧滿四支。雖
X16n0308_p0032a17║能所往復，而會義無殊，不須別立難詞。故但取例
X16n0308_p0032a18║於前，而云同前所挃。謂同前挃一支時，四支應覺
X16n0308_p0032a19║等也。（問：既一體徧體會義無殊，何必重列？答：數量異故，又為與不徧作對說故。）○若不
X16n0308_p0032a20║下，難。不徧仍非徧體，招難自計不徧。故次約不徧
X16n0308_p0032a21║以難。意云：若謂此心不徧體者，理應局在一支，請
X16n0308_p0032a22║試驗之。當汝觸頭之時，亦觸其足。若頭有所覺，則
X16n0308_p0032a23║是汝心局在於頭，則足應無知。若足有所知，例此
X16n0308_p0032a24║可思，無煩具說。此先斷定其理。今汝不然句，乃破
X16n0308_p0032b01║斥其非。謂齊觸齊覺，不如上之所說，不徧之宗，豈
X16n0308_p0032b02║能成立。所謂有體者，此又無所據矣。分宗兩難竟。
X16n0308_p0032b03║三，指計結破。
X16n0308_p0032b04║是故應知，隨所合處，心則隨有，無有是處。
X16n0308_p0032b05║是字指上所辯無體非合、有體無據二義，故字起
X16n0308_p0032b06║下應知。隨所合處心，則隨有二非。言無體非合，隨
X16n0308_p0032b07║合之義不成；有體無據，隨有之義安在？故斥云無
X16n0308_p0032b08║是處也。破合處竟。
X16n0308_p0032b09║六破中間二。一、阿難引教立中，二、如來就中難
X16n0308_p0032b10║破。初二。一謬引昔教，二思惟立中。初。
X16n0308_p0032b11║阿難白佛言：世尊！我亦聞佛與文殊等諸法王子談
X16n0308_p0032b12║實相時，世尊亦言：心不在內，亦不在外。
X16n0308_p0032b13║例上常聞，故曰亦聞。雖未的指何經，然追述昔聞，
X16n0308_p0032b14║應在般若會之前半，及方等深密時也。與文殊等
X16n0308_p0032b15║者，以方等深密般若會中時，常以文殊等為當機
X16n0308_p0032b16║故。方等如淨名，般若如文殊問等。諸法王子，指文
X16n0308_p0032b17║殊一類，如普賢觀音等。迹示隣極者言之，所談實
X16n0308_p0032b18║相，略明有三：一者無相之相，名為實相。如般若云：
X16n0308_p0032b19║是實相者，即是非相。始教意也。二者諸法皆真，名
X16n0308_p0032b20║為實相。如淨名云：觀身實相，觀佛亦然。終教意也。
X16n0308_p0032b21║三者真空絕相，名為實相。如無量義云：其一法者，
X16n0308_p0032b22║所謂無相。無相不相，名為實相。頓教意也。若據阿
X16n0308_p0032b23║難得聞，應屬第一，以是引小乘入大乘故。若約一
X16n0308_p0032b24║聞異解，無妨兼聞後二。觀下謬引，無庸過揀。非內
X16n0308_p0032c01║非外，方等般若諸會，歷有是語，多約真心言之。如
X16n0308_p0032c02║淨名舍利章云：心不住內，亦不在外。阿難真妄不
X16n0308_p0032c03║分，謬引謬證。多聞人循名昧義，固如是也。其自意
X16n0308_p0032c04║以昔亦曾聞，今仍計內計外，無怪乎為世尊所破
X16n0308_p0032c05║矣。謬引昔教竟。二，思惟立中。
X16n0308_p0032c06║如我思惟，內無所見外不相知，內無知故在內不成，
X16n0308_p0032c07║身心相知不相離故在外非義。○今相知故，復內無
X16n0308_p0032c08║見，當在中間。
X16n0308_p0032c09║初思前兩非。如我思惟者，依佛昔教，詳佛今說也。
X16n0308_p0032c10║今因我計在內，佛以內無所見難之，以不能見心
X16n0308_p0032c11║肝脾胃等故。又因我計在外，佛以應不相知難之，
X16n0308_p0032c12║以應同彼一食不飽眾故。據佛之意，葢以內無知，
X16n0308_p0032c13║故在內不成身心；相知不相離，故在外非義。仍符
X16n0308_p0032c14║昔教不在內不在外之義也。○今相下。待成中相。
X16n0308_p0032c15║言昔教今說，既已相符，我又驗之於己。現今身心
X16n0308_p0032c16║相知，故亦知不在身外。復於身內無見，故亦知不
X16n0308_p0032c17║在身內。捨此兩途，更用思惟，當在中間，無可議矣。
X16n0308_p0032c18║阿難引教立中竟。二、如來就中難破三：一、正
X16n0308_p0032c19║難在中，二、兼遮謬救，三、指計結破。初二。一就
X16n0308_p0032c20║中徵在，二依在成難。初。
X16n0308_p0032c21║佛言：汝言中間，中必不迷，非無所在。○今汝推中，中
X16n0308_p0032c22║何為在？為復在處？為當在身？
X16n0308_p0032c23║初據理定有言中，中必不迷者，以迷則不言，言則
X16n0308_p0032c24║必能了，故非無所在者。能了必能指授，指授必有
X16n0308_p0033a01║所在。今汝下，雙徵兩在。言在雖不無，答應珍重，
X16n0308_p0033a02║故教以推中，謂細推中相也。中何為在句，謂總徵
X16n0308_p0033a03║中相以何為在。為復在處等者，言一切諸法不出
X16n0308_p0033a04║內之根身、外之塵處，故別約身處兩問，要必有定
X16n0308_p0033a05║在乃可以施破耳。二、依在成難二。一在身不
X16n0308_p0033a06║成，二在處亦非。初。
X16n0308_p0033a07║若在身者，在邊非中，在中同內。
X16n0308_p0033a08║首句按定在身，下二句中邊皆過。邊附皮，中據內
X16n0308_p0033a09║也。言在身有中有邊，如謂在邊，則不可言中，是自
X16n0308_p0033a10║宗相違；如謂在中，則還同在內，於前來已破。既二
X16n0308_p0033a11║俱有過，在身尚非，況夫言中，自不成矣。
X16n0308_p0033a12║二、在處亦非。
X16n0308_p0033a13║若在處者，為有所表？為無所表？無表同無，表則無定。
X16n0308_p0033a14║何以故？如人以表，表為中時，東看則西，南觀成北，表
X16n0308_p0033a15║體既混，心應雜亂。
X16n0308_p0033a16║首句按定在處，次二句徵表有無。有表色處，無表
X16n0308_p0033a17║空處也。言在處有有表，有無表。如在無表，則同於
X16n0308_p0033a18║空無，汝心乃成斷滅。如在有表，則絕無定相，汝心
X16n0308_p0033a19║廼成雜亂。既二俱有過，在處已謬，況夫言中憑何
X16n0308_p0033a20║立乎？何以故等，廼徵釋表則無定之義。良以無定
X16n0308_p0033a21║言渾，非釋莫諭，故須徵釋相連二表字。上表字指
X16n0308_p0033a22║能表之物，下表字謂表顯中相，故云以表表中。正
X16n0308_p0033a23║脈云：表者標竿，修房舍者，立之以表中位。灌頂云：
X16n0308_p0033a24║如周官土圭測景立標之類，東看則西，南觀成北，
X16n0308_p0033b01║文影西看則東，北觀成南，可以意會。末二句言能
X16n0308_p0033b02║表之體，既其四方混淆，所表之心，豈能自立中相？
X16n0308_p0033b03║故應雜亂，謂四方交雜，稱謂混亂。所謂無定者，以
X16n0308_p0033b04║此正難在中，竟二、兼遮謬救二。一、阿難謬救
X16n0308_p0033b05║中相，二、如來就謬遮中。初。
X16n0308_p0033b06║阿難言：我所說中非此二種。○如世尊言：眼色為緣，
X16n0308_p0033b07║生於眼識。○眼有分別，色塵無知，識生其中，則為心
X16n0308_p0033b08║在。
X16n0308_p0033b09║初、異佛現說意言：我所說中另是一理，非此如來
X16n0308_p0033b10║所說二種，謂身中、處中也。○如世，下同。佛昔教世
X16n0308_p0033b11║尊言者，指在深密教中。如唯識第五云：此中教者，
X16n0308_p0033b12║如契經言：眼色為緣，生於眼識。又契經說：若根不
X16n0308_p0033b13║壞，境界現前，作意正起，方能生識。葢眼能發識，是
X16n0308_p0033b14║增上緣。色能牽生，為所緣緣。雖有餘緣，此二為要。
X16n0308_p0033b15║以根境和合，識乃得生故。○眼有下，妄斷謬理。破
X16n0308_p0033b16║合處中，以門喻眼，已顯眼無分別。而此又云眼有
X16n0308_p0033b17║分別，固為妄斷。其意以眼有分別屬內身，色塵無
X16n0308_p0033b18║知屬外境，內外各有定相，識生其中，歷然不混，故
X16n0308_p0033b19║曰則為心在。然謂之謬理者，略明其謬有三：一者，
X16n0308_p0033b20║眼色為緣，生於眼識，是昔教所說。今於實教，一一
X16n0308_p0033b21║破其相妄，顯其性真，而為奢摩他體。阿難求此，而
X16n0308_p0033b22║乃引彼為證，是權實不分謬。二者，眼根浮勝，俱屬
X16n0308_p0033b23║色法，無有分別，識乃有別。縱指根性，後文亦云：其
X16n0308_p0033b24║目周視，但如鏡中，無別分析。汝識於中，次第標指。
X16n0308_p0033c01║今云眼有分別，是根識不分謬。三者，前云心生愛
X16n0308_p0033c02║樂，屬於意識。此云識生其中，乃是眼識。徵者在彼，
X16n0308_p0033c03║答者引此，是五六不分謬。此亦多聞人循名昧義
X16n0308_p0033c04║之故。阿難謬救中相竟。二、如來就謬遮中（明知其謬，
X16n0308_p0033c05║且不與之分析，但且遮其中相）。二。一、按定總問，二、分遮兩中
X16n0308_p0033c06║初。
X16n0308_p0033c07║佛言：汝心若在根塵之中，此之心體為復兼二？為不
X16n0308_p0033c08║兼二？
X16n0308_p0033c09║汝心句，先以按定，謂按定阿難謬救之語。此之下，
X16n0308_p0033c10║方乃總問，謂總問心體兼二與不兼二也。然阿難
X16n0308_p0033c11║計帶三謬，如來不與分析。即就謬為問者，亦有三
X16n0308_p0033c12║義：一者、不了義教素所習聽，了義之教難以遽領，
X16n0308_p0033c13║姑且破其舊見，新悟尚待後聞。二者、眼無分別，前
X16n0308_p0033c14║已喻明，今復重執，知難頓革，姑且破其中相，餘容
X16n0308_p0033c15║悟後自分。三者、眼、意二識，用異體同，破則俱破。阿
X16n0308_p0033c16║難既認眼為意，如來即就便為破。阿伽他遇病即
X16n0308_p0033c17║除，初無論先之與後。二分遮兩中二。一、遮兼
X16n0308_p0033c18║二之中。二、遮不兼二中。初。
X16n0308_p0033c19║若兼二者，物體雜亂，物非體知，成敵兩立。云何為中？
X16n0308_p0033c20║兼猶連帶。兼二者，謂外連塵物、內帶根體也。外連
X16n0308_p0033c21║塵物則雜，內帶根體則亂，曰雜曰亂難以分中，此
X16n0308_p0033c22║約兩合言之。若約兩離者，物塵無知非同根體有
X16n0308_p0033c23║知，汝心在中，一半外連塵物則相敵，一半內帶根
X16n0308_p0033c24║體則相成，半敵半成分中兩立自無中相，是則兩
X16n0308_p0034a01║合兩離俱不可言中，故總以結難。云何為中？
X16n0308_p0034a02║二、遮不兼二中。
X16n0308_p0034a03║兼二不成，非知不知，即無體性，中何為相？
X16n0308_p0034a04║兼二不成，即是不兼二也。然根是有知，塵是無知，
X16n0308_p0034a05║各有相狀。心若不兼於二，非同有知之根、無知之
X16n0308_p0034a06║塵相狀可見，故曰非知不知。如此則漫說無心，縱
X16n0308_p0034a07║使有心，亦同龜毛兔角，故曰即無體性。體性尚無，
X16n0308_p0034a08║況復云中？故難以中何為相兼？遮謬救竟。
X16n0308_p0034a09║三，指計結破。
X16n0308_p0034a10║是故應知當在中間，無有是處。
X16n0308_p0034a11║承上在身在處，言中招過，兼二不兼，立義不成，是
X16n0308_p0034a12║故應知。汝言當在中間者，唯是妄計，無有是處可
X16n0308_p0034a13║憑。破中間竟。
X16n0308_p0034a14║七，破無著二。一、阿難引教謬計。二、如來據理難
X16n0308_p0034a15║破。初。
X16n0308_p0034a16║阿難白佛言：世尊，我昔見佛與大目連、須菩提、富樓
X16n0308_p0034a17║那、舍利弗四大弟子共轉法輪，常言：覺知分別心性，
X16n0308_p0034a18║既不在內，亦不在外，不在中間，俱無所在。○一切無
X16n0308_p0034a19║著，名之為心，則我無著，名為心不？
X16n0308_p0034a20║初引昔所說。我昔見佛，指在般若。以般若時，佛勅
X16n0308_p0034a21║轉教，故置與言。如大品云：如是種種法門，汝當為
X16n0308_p0034a22║菩薩說。即佛勅轉教義也。目連等華梵釋，見敘分。
X16n0308_p0034a23║學後曰弟，謂學在師後也。法生曰子，謂智從法生
X16n0308_p0034a24║也。僧首稱大，謂佛弟子中，四人為上首也。領受佛
X16n0308_p0034b01║勅，從佛轉教，故置共言。說般若法，摧無明惑，故以
X16n0308_p0034b02║輪喻。如法華云：我乘佛教，為大菩薩，以諸因緣，說
X16n0308_p0034b03║無上道。即指般若會上，領受佛勅，共轉法輪義也。
X16n0308_p0034b04║般若宗於無住，故曰常言。覺知分別，即是妄心。圓
X16n0308_p0034b05║覺呼為六塵緣影，此經斥是虗妄相想。既無實體，
X16n0308_p0034b06║焉有定在？故於內之根處，外之塵處，中之識處，覓
X16n0308_p0034b07║心了不可得，是曰不在。雖已各言不在，猶恐稍涉
X16n0308_p0034b08║簾纖，有礙放捨。故復總結云：俱無所在。大品云：若
X16n0308_p0034b09║住一切法，不住般若；不住一切法，方住般若。又云：
X16n0308_p0034b10║般若者，是無住義。金剛般若云：應生無所住心，若
X16n0308_p0034b11║心有住，即為非住。然既曰常言，似是義引。或諸部
X16n0308_p0034b12║般若中，亦照樣有是語也。○一切下。臆斷請決。言
X16n0308_p0034b13║佛意葢以俱無所在，以顯識心虗妄。而阿難不諭
X16n0308_p0034b14║其旨，反以一切無著名之為心，真憑臆妄斷也。雖
X16n0308_p0034b15║憑臆妄斷，因屢被破奪，不敢自是，依然請決於佛。
X16n0308_p0034b16║故曰：則我無著，名為心不。（昔二祖於達磨大師處請求安心。師云：將心來，
X16n0308_p0034b17║與汝安。祖云：覓心了不可得。師云：與汝安心竟。葢必到覓心了不可得處，方是真無著。妙明寂常心性，亦
X16n0308_p0034b18║即於此顯現。今阿難實未到此，強說無著，而又不敢體認脚根。不點地者，類多如此。）阿難引
X16n0308_p0034b19║教謬計竟。二、如來據理難破三：一、按定雙徵。
X16n0308_p0034b20║二、有無並難。三、指計結破。初。
X16n0308_p0034b21║佛告阿難：汝言覺知分別心性俱無在者。○世間虗
X16n0308_p0034b22║空，水陸飛行，諸所物象，名為一切。汝不著者，為在為
X16n0308_p0034b23║無？
X16n0308_p0034b24║初按定。所言雖是佛語，阿難引用，即是阿難之語，
X16n0308_p0034c01║故云汝言。此將為破斥，先以按定也。○世間下。徵
X16n0308_p0034c02║境有無。意謂汝言俱無在者，即是一切無著。然無
X16n0308_p0034c03║著且置，何為一切？如世間虗空，屬於依報。水陸飛
X16n0308_p0034c04║行，屬於正報。依正二報，品類差別，名為諸所物象。
X16n0308_p0034c05║諸所物象，總統該括，此即名為一切。汝前言不著
X16n0308_p0034c06║者，為是一切俱在，汝自不著？為是一切俱無，汝故
X16n0308_p0034c07║不著？葢明知二俱不成，乃故問以發其端。
X16n0308_p0034c08║二、有無並難（上云在者，即是有也）。
X16n0308_p0034c09║無則同於龜毛兔角，云何無著？有不著者，不可名無。
X16n0308_p0034c10║○無相則無，非無則相。相有則在，云何無著？
X16n0308_p0034c11║初正難有無意。謂若言俱無名無著者，其意不成。
X16n0308_p0034c12║以無則同於龜毛兔角，有名無實。且道不著何法？
X16n0308_p0034c13║故難以云何無著。若言俱有自無著者，義亦不成。
X16n0308_p0034c14║以既執為有，早已是著，故難以不可名無。○無相
X16n0308_p0034c15║下，轉釋難詞。意謂我言無，則同於龜毛兔角者，以
X16n0308_p0034c16║既云無相，則全無實體，非龜毛兔角而何？我言有，
X16n0308_p0034c17║則不名無著者，以非無則相，相有則在。言非無則
X16n0308_p0034c18║相者，非無即有，猶云有則有相也。相有則在者，在
X16n0308_p0034c19║即是著，猶言相有則著也。相有則著，故不可名無。
X16n0308_p0034c20║是則為在為無，俱無無著之義，故總以云何無著
X16n0308_p0034c21║難之。無著尚不可說，況夫認為是心，不益妄乎？有
X16n0308_p0034c22║無並難竟。三，指計結破。
X16n0308_p0034c23║是故應知，一切無著名覺知心，無有是處。
X16n0308_p0034c24║是故等者，謂以是有無俱非無著之故，應當了知。
X16n0308_p0035a01║若計無著名心者，渾然俱非，無有一是處也。（問，賊人改
X16n0308_p0035a02║業，即是良民。念舊而殺，豈稱善治。然識心之所以為害者，為有著故。今既無著，妄即是真。認此為心，何必
X16n0308_p0035a03║更破。答，真心如海，妄心如浪。浪起拍舟，所以為害。若不拍舟，須待浪息。浪息風停，唯覩湛海。諸有智者，豈
X16n0308_p0035a04║復離海尋浪。今阿難果其無著，自然覓心叵得。覓心叵得，自見真心，豈復遺真認妄。既猶認妄，則其所言
X16n0308_p0035a05║無著，亦未足信。故我前言，阿難實未到此。亦如賊人口說改業，心實未革。有討賊之責者，豈可置而不問。
X16n0308_p0035a06║此如來所以為之更破正脈云。詳此七番確定成處者，一內，二外，三根裏，六中間，四處而已。以四還在內，
X16n0308_p0035a07║五則無定處，第七則并處亦無也。又一四引眾同計，二三己意推度，後三引教謬釋。孤山曰，總上七番，似
X16n0308_p0035a08║破四性。在內潛根救內，破自性。在外破他性，中間破共性，隨合無著破無性。龍樹云，諸法不自生，亦不從
X16n0308_p0035a09║他生。不共不無因，是故說無生。據此則七番情盡，全身放捨，即入無生忍矣。阿難雖未及此，而平日所恃
X16n0308_p0035a10║以為心者，亦杳無住處可跟究矣。）密示妄識無處竟。
X16n0308_p0035a11║二顯呵妄識非心。（前已搗其巢穴，此方聲正其罪。）二一、阿難責
X16n0308_p0035a12║躬請教。二、如來示本呵非。初二。一、自責己誤
X16n0308_p0035a13║當迷。二、求佛開示修路。初。
X16n0308_p0035a14║爾時，阿難在大眾中即從座起，偏袒右肩右膝著地，
X16n0308_p0035a15║合掌恭敬而白佛言：○我是如來最小之弟，蒙佛慈
X16n0308_p0035a16║愛，雖今出家，猶恃憍憐，所以多聞，未得無漏，不能折
X16n0308_p0035a17║伏娑毗羅呪，為彼所轉，溺於淫舍。○當由不知真際
X16n0308_p0035a18║所詣。
X16n0308_p0035a19║初、經家敘儀。爾時者，七處破竟時也。情盡計窮，望
X16n0308_p0035a20║佛哀愍，故即從座而起。露肉曰袒。偏袒右肩者，偏
X16n0308_p0035a21║露肉於右邊之肩也。右表順從，亦表便於服役意。
X16n0308_p0035a22║故灌頂云：此土謝罪，順命則肉袒；西域覲王，請命
X16n0308_p0035a23║則偏袒。今阿難求佛，禮同覲王，顯至敬也。右膝著
X16n0308_p0035a24║地者，涅槃疏有三義：一、右膝有力，跪能安久；二、右
X16n0308_p0035b01║膝有力，起止便易；三、右膝躁動，著地令安。古德云：
X16n0308_p0035b02║三處翹聳，右膝著地，名為互跪。如此者，表謙卑遜
X16n0308_p0035b03║順。合掌者，表收攝散動。上皆身業。嚴肅曰恭，尊重
X16n0308_p0035b04║曰敬，屬意業。上示曰告，下啟曰白，屬口業。三業虔
X16n0308_p0035b05║誠，足以感佛，故特為敘出。○我是下，自責己誤。四
X16n0308_p0035b06║王八子，阿難居末，是故最小之弟。小則偏邀眷注，
X16n0308_p0035b07║故蒙佛慈愛。出家尚帶俗情，故猶恃憍憐。恃，倚仗。
X16n0308_p0035b08║憍，矜恤。憐，愍念也。由有此恃，所以從侍佛來，未受
X16n0308_p0035b09║惡辣楗槌，養成憍恣情態。專尚多聞，不務真修，未
X16n0308_p0035b10║得無漏，方證初果。一遇娑毗羅呪，不能屈折治伏，
X16n0308_p0035b11║而反為彼所轉，溺於淫舍，不能自出。若非如來呪
X16n0308_p0035b12║護，文殊提獎，唯有遠遁，何顏見佛？此猶已往之誤，
X16n0308_p0035b13║然已不可挽矣。○當由下，猶慮當迷。由字註多不
X16n0308_p0035b14║訓，講者率以因義釋之。細玩上文，殊無著落。良以
X16n0308_p0035b15║歷敘前誤，次第各有因起。初則因最小而蒙佛慈
X16n0308_p0035b16║愛，繼則因蒙愛而久恃憍憐，次則因恃憐而尚聞
X16n0308_p0035b17║誤證，後則因誤證而力不勝邪。既次第各有因起，
X16n0308_p0035b18║而又云當由，若作因義，如何銷會？今釋當由者，謂
X16n0308_p0035b19║當來之所經由。真際者，真心實際。是即以妄識為
X16n0308_p0035b20║真心，以所在為實際，實不知別有真心實際耳。詣
X16n0308_p0035b21║者，在也，謂究竟所在處也。其意以從前已誤，知不
X16n0308_p0035b22║可諫。當來所由，冀猶可追。但自覺七番情盡，尚不
X16n0308_p0035b23║知真心實際，究竟所在，憑何進修，是所慮焉。觀下
X16n0308_p0035b24║請示奢摩他路，其為慮當來所由，意自可見。自責
X16n0308_p0035c01║已誤當迷竟。二、求佛開示修路。
X16n0308_p0035c02║惟願世尊大慈哀愍，開示我等奢摩他路。○令諸闡
X16n0308_p0035c03║提，隳彌戾車。○作是語已，五體投地，及諸大眾，傾渴
X16n0308_p0035c04║翹佇，欽聞示誨。
X16n0308_p0035c05║初、正求修路。除佛一人，無可歸投，故云惟願世尊
X16n0308_p0035c06║不求小乘之樂，故望大慈哀愍，以必興大慈，方能
X16n0308_p0035c07║與大樂故。哀者，哀前已誤；愍者，愍後尚迷。請示奢
X16n0308_p0035c08║摩路者，即求知心處，以不知心處，奢摩無路可修
X16n0308_p0035c09║故。然阿難只知求路，不知認見為心，即是進步坦
X16n0308_p0035c10║衢；只知求開，不知了識非心，即是闢道良吏。至下
X16n0308_p0035c11║呵心顯見，乃如來密符其請。○令諸下，兼隳惡見。
X16n0308_p0035c12║闡提，此云信不具，不信因果，無慚愧故。亦云斷善
X16n0308_p0035c13║根人。如楞伽云：闡提者，焚燒一切善根彌戾車，或
X16n0308_p0035c14║翻邊地，或翻惡奴，或名弊惡地處，或名樂垢穢人。
X16n0308_p0035c15║此皆不符本經。興福曰：惡見，資中云：邊邪不正見
X16n0308_p0035c16║人。二說合會，是今經義。以闡提知見不正，非邊即
X16n0308_p0035c17║邪，甚至謗佛謗法，撥因撥果，惡見特甚故。隳，壞滅
X16n0308_p0035c18║也。言向以奢摩路壅正修，人亡類多，流入邊邪，積
X16n0308_p0035c19║成惡見，永墮一闡提中。今示修路，不唯阿難等從
X16n0308_p0035c20║此離妄證真，亦令闡提輩自是改邪歸正，故惡見
X16n0308_p0035c21║自隳也。按如來行菩薩道時，凡遇加害者，不唯不
X16n0308_p0035c22║報，且憐其愚迷，發願度彼。今阿難無力勝邪，身受
X16n0308_p0035c23║其辱，而乃請示修路，令隳惡見，亦菩薩願度之意。
X16n0308_p0035c24║○作是，下同。眾佇誨，五體投地者，肘膝首俱投於
X16n0308_p0036a01║地，七禮中恭敬禮也。將請互跪合掌，請已撫心結
X16n0308_p0036a02║拜，亦常儀耳。請意及他，故上云我等。佇誨兼眾，故
X16n0308_p0036a03║此云及諸。乃經家敘事精詳，前後相照。傾渴者，傾
X16n0308_p0036a04║心渴仰。翹佇者，翹首佇望。正脈云：如渴思水，如鳥
X16n0308_p0036a05║張望。欽，敬也。知如來將為示誨，敬心承聽，揀彼隨
X16n0308_p0036a06║班備數，漫不經意聞也。阿難責躬請教竟。
X16n0308_p0036a07║二、如來示本呵非二。一普示二本，二直呵非心。
X16n0308_p0036a08║初二。一、現相密示，二、發言顯示。初。
X16n0308_p0036a09║爾時，世尊從其面門放種種光，其光晃耀如百千日。
X16n0308_p0036a10║○普佛世界六種震動。○如是十方微塵國土一時
X16n0308_p0036a11║開現。○佛之威神，令諸世界合成一界。○其世界中，
X16n0308_p0036a12║所有一切諸大菩薩，皆住本國，合掌承聽。
X16n0308_p0036a13║初、密示根性。將現面上眼、耳、鼻、口，近通身處，遠通
X16n0308_p0036a14║意處，故名為門。能、所合論，即表六處根性。言六根
X16n0308_p0036a15║各具根性，即是二根本中真本，所謂菩提、涅槃。元
X16n0308_p0036a16║清淨體，亦復各具自性光明，如眼見、耳聞等。但眾
X16n0308_p0036a17║生遺此本明，一向不覺，性雖不無，光乃不現。今將
X16n0308_p0036a18║捨妄求真，從眼顯現。例餘五顯現亦爾，故以放種
X16n0308_p0036a19║種光表之。種種者，青、黃、赤、白等，交映互現，色乃無
X16n0308_p0036a20║盡。故此性一現，諸法頓朗。如後四科七大，全彰自
X16n0308_p0036a21║性光明。十界三藏，無非本體朗照，故以其光晃耀
X16n0308_p0036a22║表之。一日在空，照四天而無遺，況夫百千，明耀罔
X16n0308_p0036a23║及。用表自性光明，輝天鑑地，一切光無能匹故。○
X16n0308_p0036a24║普佛下。密示六識，將破佛世界一佛化境也。統該
X16n0308_p0036b01║四方上下，可表六處識心。言六處識心，即是二根
X16n0308_p0036b02║本中妄本，所謂用攀緣心為自性者。然既屬攀緣，
X16n0308_p0036b03║即非自性。其柰眾生一向堅執，難為動搖。阿難時
X16n0308_p0036b04║節已至，不久放捨，故以六種震動表之。六種者，震
X16n0308_p0036b05║兼吼擊，動兼起誦，形聲各具三動，共為六也。○如
X16n0308_p0036b06║是下，密示化他同己。如是者，承上一界震動而言。
X16n0308_p0036b07║一界震動，展轉及他，如是相連，十方微塵國土，俱
X16n0308_p0036b08║於一時開通顯現。若作表法者，言阿難捨妄，會眾
X16n0308_p0036b09║同聞，見賢思齊，通行放捨，仍復展轉化導，有生皆
X16n0308_p0036b10║然，故以塵國開現表之。○佛之下。密示融妄歸真。
X16n0308_p0036b11║言上雖開現，猶有分隔，見量雖通，畛域宛在。復以
X16n0308_p0036b12║佛之威神，擲鐵圍而偃須彌，會江湖而通香海，無
X16n0308_p0036b13║復多地，唯有一天，故云令諸世界合成一界。若作
X16n0308_p0036b14║表法者，融妄歸真，須憑三昧之力，故以佛威令合
X16n0308_p0036b15║表之。諸界表妄，一界表真，合會融通，能表所表，義
X16n0308_p0036b16║亦相似。○其世下，密示三昧成就。其世界，仍指十
X16n0308_p0036b17║方塵國。塵國已合，仍云其界者，以未合時，各有分
X16n0308_p0036b18║齊。從先為言大菩薩者，揀非初心，必至登地以上，
X16n0308_p0036b19║廼可名大。本國承聽者，既成一界，無復隔越，在彼
X16n0308_p0036b20║即同在此，常得聞故。若作表法者，融妄歸真，識心
X16n0308_p0036b21║本自無礙，故仍以其界表之。化眾同己有生，從此
X16n0308_p0036b22║發心，故即以菩薩表之。既已歸真，無復真妄之別，
X16n0308_p0036b23║識即是智，常契本覺，故以本國承聽表之。智契本
X16n0308_p0036b24║覺，即是三昧。若時時常契，即是首楞嚴三昧也。現
X16n0308_p0036c01║相密示竟。二、發言顯示（上智之人，目擊而道存，故上以相示。中根者流，
X16n0308_p0036c02║耳聞而心會，故此以言顯。若有眼不見，有耳不聞者，則是下根，亦令隨分結緣）。二。一、歎
X16n0308_p0036c03║迷標本，二、總徵別示。初二。一指所歎人，二標
X16n0308_p0036c04║所迷本。初。
X16n0308_p0036c05║佛告阿難：一切眾生從無始來種種顛倒，業種自然
X16n0308_p0036c06║如惡叉聚。○諸修行人，不能得成無上菩提，乃至別
X16n0308_p0036c07║成聲聞、緣覺，及成外道、諸天、魔王，及魔眷屬。
X16n0308_p0036c08║初、無知造業者，一切眾生，通指汎爾凡夫、不知修
X16n0308_p0036c09║行之人。從無始來者，指自有妄識已來，違真逐妄，
X16n0308_p0036c10║背覺合塵，無我計我，無法計法等，故云種種顛倒，
X16n0308_p0036c11║此屬惑道。由顛倒故，造種種業，作將來因，故名為
X16n0308_p0036c12║種，此屬業道。惑道如薪，業道如火，依薪逸火，自相
X16n0308_p0036c13║燒然，法身受其熏蒸，慧命由茲懸危，此屬苦道。起
X16n0308_p0036c14║惑造業，苦果隨之，三事相因，故云如惡义聚、惡叉
X16n0308_p0036c15║聚。西域果名灌頂云，此云綿貫珠，一蒂三果，同聚
X16n0308_p0036c16║而生，相似三道，故以為喻。○諸修下。有志修行者。
X16n0308_p0036c17║凡夫起惑造業，輪轉生死，固為可愍。縱令有志修
X16n0308_p0036c18║行，中道紆曲，猶在可傷。諸者，大率義。雖云修行，乃
X16n0308_p0036c19║指不依正修者言。菩提，此云覺道。三乘皆有深淺
X16n0308_p0036c20║不同，唯佛無上。所以不能成者，正由不依正覺修
X16n0308_p0036c21║故。乃至者，超略權教。菩薩，大乘也。聲聞、緣覺，釋見
X16n0308_p0036c22║敘分。小乘也。雖別成乎此，猶是出世聖賢。然更有
X16n0308_p0036c23║誤之甚者，故云及成外道等。外道，心遊道外，趣邪
X16n0308_p0036c24║修者。諸天，三界諸天，著有漏者。魔王，居欲界頂，躭
X16n0308_p0037a01║欲樂者。魔眷，精靈妖魅，侶魔羅者。此等亦是住世
X16n0308_p0037a02║凡夫，但較彼無知造業者，猶為難救不益，可傷乎
X16n0308_p0037a03║哉！指所歎人竟。二，標所迷本。
X16n0308_p0037a04║皆由不知二種根本，錯亂修習。○猶如煑沙，欲成嘉
X16n0308_p0037a05║饌，縱經塵劫，終不能得。
X16n0308_p0037a06║初、出由標迷。言如上所說，無知造業者，固無論矣。
X16n0308_p0037a07║至於諸修行人，本期得道得果，而乃中途紆曲，滯
X16n0308_p0037a08║窒權小，甚至誤入魔外，欲潔偏染，求昇反墜，其故
X16n0308_p0037a09║何哉？故云皆由不知云云。二、本者：一、真本，至下十
X16n0308_p0037a10║番所顯者是；二、妄本，如上七處所破者是。前取心
X16n0308_p0037a11║顯錯，文云：從無始來，生死相續，皆由不知常住真
X16n0308_p0037a12║心，用諸妄想。義亦同此，但未明其為本。今言本者，
X16n0308_p0037a13║以一切真因真果、妄因妄果，無不由此生故。錯亂
X16n0308_p0037a14║修習者，用妄想為真心，指偽果作實證，不唯錯真
X16n0308_p0037a15║用妄，且以妄亂真也。○猶如下，舉喻顯錯。言諸修
X16n0308_p0037a16║行人，用妄想為因心，期證真果。如煑沙欲成嘉饌，
X16n0308_p0037a17║沙非饌本，經劫徒勞，故曰終不能得。妄非真因，亦
X16n0308_p0037a18║復如是。由此所以不成菩提，誤入權小及外道天
X16n0308_p0037a19║魔隊耳。歎迷標本竟。二、總徵別示二：一、總徵，
X16n0308_p0037a20║二、別示。初。
X16n0308_p0037a21║云何二種？
X16n0308_p0037a22║將欲別示，先總徵以發其詞。二、別示二。一、先
X16n0308_p0037a23║示妄本，二、後示真本。初。
X16n0308_p0037a24║阿難！一者、無始生死根本。○則汝今者，與諸眾生，用
X16n0308_p0037b01║攀緣心，為自性者。
X16n0308_p0037b02║初出名無始以來，浩劫生死，遡流窮源，不出妄心，
X16n0308_p0037b03║故曰根本。○則汝下，示相。欲令悟妄，指在現前，故
X16n0308_p0037b04║云則汝。今者，凡未了真者，無不認妄，故云與諸眾
X16n0308_p0037b05║生攀緣。心，即六識心也。六識緣境，隨處生著，如猿
X16n0308_p0037b06║猴攀樹，似尺蠖緣木，故以為名。然此本非是心，亦
X16n0308_p0037b07║非自性，而眾生執為心性。故前云：即思唯體，實我
X16n0308_p0037b08║心性。後云：即能推者，我將為心。今則分明指出是
X16n0308_p0037b09║生死本，而阿難猶自不覺，亦可悲矣。
X16n0308_p0037b10║二、後示真本。
X16n0308_p0037b11║二者、無始菩提涅槃元清淨體。○則汝今者，識精元
X16n0308_p0037b12║明，能生諸緣，緣所遺者。○由諸眾生遺此本明，雖終
X16n0308_p0037b13║日行而不自覺，枉入諸趣。
X16n0308_p0037b14║初出名。此中無始，與上科不同。上科兼於中間，謂
X16n0308_p0037b15║無始至今也。此科惟指初際，謂無始之時也。菩提
X16n0308_p0037b16║有三：一實智，二方便，三真性。此是真性菩提，以性
X16n0308_p0037b17║本自覺即菩提故。涅槃亦三：一性淨，二方便淨，三
X16n0308_p0037b18║圓淨。此是性淨涅槃，以性本自淨即涅槃故。元清
X16n0308_p0037b19║者，非澄之使清，謂本來離生死濁，即顯其為性淨
X16n0308_p0037b20║涅槃。元淨者，非治之使淨，謂本來離煩惱染，即顯
X16n0308_p0037b21║其為真性菩提。能為一切淨法之本，故名為體。餘
X16n0308_p0037b22║二菩提及二涅槃，亦依此故。是體即根本義也。又
X16n0308_p0037b23║二本應作二釋。妄本中生死下加之字，作依士釋。
X16n0308_p0037b24║真本中清淨下加即字，作持業釋。○則汝下，示相。
X16n0308_p0037c01║欲令現前體認，故云今者。不言與眾者，不比妄心
X16n0308_p0037c02║有生同認故。識精即是第八賴耶，本經呼為陀那
X16n0308_p0037c03║細識。最極微細，故曰識精。於諸識中最為精故。又
X16n0308_p0037c04║精者，精瑩，有明照義。以此明非磨之使明，乃本來
X16n0308_p0037c05║自明，故曰元明。如後云見精映色，聞精映聲等。又
X16n0308_p0037c06║揀選圓通偈云：元依一精明，分成六和合。是知體
X16n0308_p0037c07║唯賴耶，應根成六。故下文破識之後，即於根中指
X16n0308_p0037c08║出。能生諸緣等者，正脈云：諸緣者，前六轉識也。楞
X16n0308_p0037c09║伽云：藏識海常住境界風所動種種諸識浪騰躍
X16n0308_p0037c10║而轉生。是知前六皆此識海所生諸浪。但前六能
X16n0308_p0037c11║徧緣一切，而獨於本生識海自緣不及。如眼所起
X16n0308_p0037c12║見，能徧見一切，而自不見眼。故云緣所遺者。縱使
X16n0308_p0037c13║悟時，須一念不生，方能默契。六識若動，體即隱矣。
X16n0308_p0037c14║故學人不捨緣心，畢竟如生盲不見性也。（愚謂前六轉識，
X16n0308_p0037c15║六字應是七字。如八識頌云：淵深七浪境為風。則七識皆是識海中浪也。且彼疏亦自問云：唯識何言七
X16n0308_p0037c16║緣第八見分為我？答偈云：隨緣執我量為非。既是非量，豈真能緣？此以第七緣八，不合緣所遺者，故為此
X16n0308_p0037c17║問。若既唯約前六，則此問無從。或交師意是，而筆誤耳。智者詳之。）然此本是真心，
X16n0308_p0037c18║而眾生不知。今已分明指其為菩提、涅槃元清淨
X16n0308_p0037c19║體。至下阿難，猶未敢認。如云：我雖識此，見性無還。
X16n0308_p0037c20║云何得知是我真性？又云：見必我真。我今身心復
X16n0308_p0037c21║是何物？所謂把手相牽行不得也。○由諸下。顯過。
X16n0308_p0037c22║良以阿難不能捨妄，全由迷真。故如來於示真本
X16n0308_p0037c23║後，特顯其過。過在遺真之故。故曰由諸眾生，遺此
X16n0308_p0037c24║本明。行猶歷也。謂六根各歷自所緣境，如眼見色，
X16n0308_p0038a01║耳聞聲等，無時暫歇。故曰終日行也。見色不知能
X16n0308_p0038a02║見者誰，聞聲不知能聞者誰等。故曰而不自覺。既
X16n0308_p0038a03║不覺真，必至妄認緣塵，起惑造業，隨業受報。故曰
X16n0308_p0038a04║枉入諸趣。諸趣即是六道。謂生而趣此，死而趣彼，
X16n0308_p0038a05║如旋火輪，無休息故。枉謂自屈。言眾生本具菩提
X16n0308_p0038a06║涅槃元清淨體，而乃流入諸趣，豈非自屈乎哉。葢
X16n0308_p0038a07║深警之也。普示二本竟。
X16n0308_p0038a08║二、直呵非心二。一、阿難依舊遺認。二、如來痛呵
X16n0308_p0038a09║非心。初二。一、依舊遺真。二、依舊認妄。初二：
X16n0308_p0038a10║一、乍驗似領，二、再勘實迷。初。
X16n0308_p0038a11║阿難，汝今欲知奢摩他路，願出生死，今復問汝。○即
X16n0308_p0038a12║時，如來舉金色臂，屈五輪指，語阿難言：汝今見不？阿
X16n0308_p0038a13║難言：見。
X16n0308_p0038a14║初將問預示，意謂汝若不求奢摩他路，則是甘受
X16n0308_p0038a15║生死，無庸問矣。據汝今者所請，是欲知奢摩他路，
X16n0308_p0038a16║依之願出生死。但此事大非草草，今復問汝，汝宜
X16n0308_p0038a17║悉之。○即時下，作相驗問。佛身金色，其臂亦然。千
X16n0308_p0038a18║輻輪相，指端俱有。即時舉屈者，先以相驗。若不循
X16n0308_p0038a19║塵流轉，自然從此見性。故溫陵云：金拳舉處，直下
X16n0308_p0038a20║要識本明。天龍一指，竊比此耳。語言見不者，既驗
X16n0308_p0038a21║復問，令其無所假飾，所謂放過即不可也。阿難言
X16n0308_p0038a22║見者，見中迷悟雙關，迷則見塵，悟則見性。科為似
X16n0308_p0038a23║領者，以此。二、再勘實迷。
X16n0308_p0038a24║佛言：汝何所見？阿難言：我見如來舉臂屈指，為光明
X16n0308_p0038b01║拳耀我心目。○佛言：汝將誰見？阿難言：我與大眾同
X16n0308_p0038b02║將眼見。
X16n0308_p0038b03║初勘定循塵。因上來阿難答見塵性未分，故復問
X16n0308_p0038b04║以汝何所見。其意以見性者必能忘塵，見塵者自
X16n0308_p0038b05║然迷性也。答以見拳足，見循塵。且言耀我心目，更
X16n0308_p0038b06║是流轉。所謂依稀似曲纔堪聽，又被風吹別調中
X16n0308_p0038b07║也。○佛言下。勘定迷見。明知阿難不悟，未便放捨，
X16n0308_p0038b08║仍復親切提持。故問以汝將誰見？誰字最宜珍重。
X16n0308_p0038b09║肘後具符者，自能薦取。阿難不悟見性，依舊認見
X16n0308_p0038b10║為眼。但前云見，是其眼已被佛破。若唯言我者，恐
X16n0308_p0038b11║見呵斥。故曰與眾同將。所謂臨坑拉伴者，阿難是
X16n0308_p0038b12║矣。正脈義云：此上有三審試，太煞叮嚀。一問見不，
X16n0308_p0038b13║二問見何，三問誰見。而阿難初答能見，次答見拳，
X16n0308_p0038b14║末答眼見。如來可謂重重顯示，阿難可謂頭頭錯
X16n0308_p0038b15║過矣。依舊遺真竟。二、依舊認妄。
X16n0308_p0038b16║佛告阿難：汝今答我：如來屈指為光明拳耀汝心目，
X16n0308_p0038b17║汝目可見，以何為心當我拳耀？○阿難言：如來現今
X16n0308_p0038b18║徵心所在，而我以心推窮尋逐，即能推者，我將為心。
X16n0308_p0038b19║初、牒答。縱見徵心，屈指為拳，光耀心目，是前阿難
X16n0308_p0038b20║答佛之語。今欲就此徵心，故言汝今答我等以牒
X16n0308_p0038b21║之也。唯目本不能見，因其引眾同計，暫以縱許，故
X16n0308_p0038b22║曰汝目可見。至下盲燈二喻，終顯其謬。當，猶對也。
X16n0308_p0038b23║重徵對境之識，故曰以何為心，當我拳耀。然如來
X16n0308_p0038b24║於密示科中，已知阿難認取思惟為心，今復重徵
X16n0308_p0038c01║者，以屢施破斥，將謂有所移耳。○阿難下。答以能
X16n0308_p0038c02║推即是徵心所在，即指前來密示七徵。應徵察思
X16n0308_p0038c03║曰推，計盡再搜曰窮，反復義路曰尋，七處跟究曰
X16n0308_p0038c04║逐。然正當推窮尋逐之時，似有心相，且覺現前得
X16n0308_p0038c05║力，便爾誤認。不知生死過患，正在乎此。故溫陵云：
X16n0308_p0038c06║塵相未除，依舊認賊為子。去指見性，良有以也。阿
X16n0308_p0038c07║難依舊遺認竟。二，如來痛呵非心。
X16n0308_p0038c08║佛言：咄！阿難！此非汝心。○阿難矍然避座，合掌起立，
X16n0308_p0038c09║白佛：此非我心，當名何等？○佛告阿難：此是前塵虗
X16n0308_p0038c10║妄相想，惑汝真性。○由汝無始，至於今生，認賊為子，
X16n0308_p0038c11║失汝元常，故受輪轉。
X16n0308_p0038c12║初、振喝直斥。咄！振威痛喝也。臨濟一喝具四義：一、
X16n0308_p0038c13║如金剛王寶劒，今則斬除妄本，即金剛劒也；二、如
X16n0308_p0038c14║踞地師子，今則驚散狐疑，即師子吼也；三、如探竿
X16n0308_p0038c15║影草，今則試聞遮解（試探聞性，遮障解路），即探竿影草也；四、
X16n0308_p0038c16║不作一喝用，今則隨心薦取，即不作一喝用也。座
X16n0308_p0038c17║有知音，自應吐舌，而又呼名示以非心者，因其耳
X16n0308_p0038c18║尚未聾，帶累世尊墮老婆禪也。○阿難下，驚索名
X16n0308_p0038c19║目。矍然者，驚愕貌。正脈云：經久自恃，唯知有此，一
X16n0308_p0038c20║旦奪之，無有不驚者矣。避，離也。離座者，恐懼不安
X16n0308_p0038c21║之貌。無可如何，唯有待教，故合掌起立。合掌者，待
X16n0308_p0038c22║教之意。起立者，白佛之儀。白佛者，反以質索，索以
X16n0308_p0038c23║此非我心。當名何等者，以阿難雖聞非心，猶未悟
X16n0308_p0038c24║妄，無所稱謂，恐落斷滅故。○佛告下。指以妄名。前
X16n0308_p0039a01║塵，色聲等性境也。虗妄相，法塵獨影境也。想有二
X16n0308_p0039a02║釋：一、通指六識，以前五識對性境起，第六識對獨
X16n0308_p0039a03║影境起，故合云前塵及虗妄相上之想，同為妄本，
X16n0308_p0039a04║破則俱破。二、唯指第六，以第六意識是前塵，落謝
X16n0308_p0039a05║虗妄影相上所起之想，正顯境且至虗，意識豈實
X16n0308_p0039a06║有哉？一向遺真，皆由認此，故云惑汝真性。○由汝
X16n0308_p0039a07║下。出其過患。亦是釋上惑真之義。如來意謂我言
X16n0308_p0039a08║惑汝真性者，由汝於無始來至於今生，以妄作真，
X16n0308_p0039a09║猶如認賊為子，其禍患可勝言哉。然如來以賊喻
X16n0308_p0039a10║妄心者，以能損法財，滅功德故。以子喻真心者，以
X16n0308_p0039a11║能持性德，續佛果故。既唯認妄，必至遺真。故云失
X16n0308_p0039a12║汝元常。元常者，即真心。對彼妄心無常，立名正脈。
X16n0308_p0039a13║云失元常者，如人既認賊為子，更不求覓真子矣。
X16n0308_p0039a14║受輪轉者，元常之心既失，無常之心益熾，起惑造
X16n0308_p0039a15║業，六道往復。如人真子既失，賊子益縱，必至家私
X16n0308_p0039a16║蕩盡，馳騁求食。知此者，當預為辯之。不受其惑，則
X16n0308_p0039a17║輪轉息而元常立矣。顯呵妄識非心竟。
X16n0308_p0039a18║三、推破妄識無體（上已聲正其罪，此乃斬其首級，族其餘黨）。三。一、阿
X16n0308_p0039a19║難驚怖求示。二、如來示有推無。三、會眾知非無辯。
X16n0308_p0039a20║初二。一歷述得力，二怖無求開。初二。一
X16n0308_p0039a21║已往由心，二例知將來。初。
X16n0308_p0039a22║阿難白佛言：世尊！我佛寵弟，心愛佛故，令我出家。
X16n0308_p0039a23║寵者，重愛義。前云我是如來最小之弟，因小見寵
X16n0308_p0039a24║亦常情也。心愛佛故令我出家者，見佛相好知非
X16n0308_p0039b01║欲生故愛，願得佛身厭家思修故出。又出家義含
X16n0308_p0039b02║供佛，以現為侍者故。觀下何獨句可知。
X16n0308_p0039b03║二例知將來。
X16n0308_p0039b04║我心何獨供養如來，乃至徧歷恒沙國土，承事諸佛
X16n0308_p0039b05║及善知識，發大勇猛行諸一切難行法事皆用此心？
X16n0308_p0039b06║○縱令謗法，永退善根，亦因此心。
X16n0308_p0039b07║初作善由心，意謂我言：心愛佛故，令我出家。是出
X16n0308_p0039b08║家唯用此心。出家後為侍供佛，例此可知。此且約
X16n0308_p0039b09║已往言之。若從此迴小向大，我心何獨供養如來
X16n0308_p0039b10║一佛，或更供多佛，乃至徧歷恒沙國土，親承供事
X16n0308_p0039b11║一切諸佛，亦用此心。不唯供佛，或有具正知見，兼
X16n0308_p0039b12║大智識者，亦必親承供事。又不唯親承供事，仍復
X16n0308_p0039b13║於彼諸佛及善知識所，披精進鎧，發大勇猛，立堅
X16n0308_p0039b14║固志，上求下化，於諸一切難行法事，周徧修行，一
X16n0308_p0039b15║一皆用此心。設離此心，則無所能為矣。○縱令下，
X16n0308_p0039b16║作惡由心。縱令者，必無之事，而設言之也。意謂我
X16n0308_p0039b17║今只是不敢謗法。縱令被呵生瞋，從此不信佛法，
X16n0308_p0039b18║反生誹謗。因而退失善根，墮一闡提，亦因此心所
X16n0308_p0039b19║使。是知此心功魁罪首，既得力於已往，知必需乎
X16n0308_p0039b20║將來。呵為非心，詎能忘情。因歷歷敘述，希將有以
X16n0308_p0039b21║教我矣。歷述得力竟。二，怖無求開。
X16n0308_p0039b22║若此發明不是心者。○我乃無心，同諸土木。離此覺
X16n0308_p0039b23║知，更無所有。○云何如來說此非心？我實驚怖，兼此
X16n0308_p0039b24║大眾無不疑惑。○惟垂大悲，開示未悟。
X16n0308_p0039c01║初按定佛語。若此者，指前呵示而言。如來既呵其
X16n0308_p0039c02║非，又斥為虗妄相想，皆發明不是心義。○我乃下。
X16n0308_p0039c03║自申怖由。意謂功魁罪首，唯是此心。已往將來，勢
X16n0308_p0039c04║所必用。此既非是，而我乃成無心之人。人若無心，
X16n0308_p0039c05║自應同諸土木。以離此覺知，更無所有故。○云何
X16n0308_p0039c06║下，正述驚怖。云何說非者，怪如來所說不宜。我實
X16n0308_p0039c07║驚怖者，明自己聞之失措。兼此大眾者，仍指小乘
X16n0308_p0039c08║一類。以彼唯以六識建立染淨根本，乍聞非心，無
X16n0308_p0039c09║不疑惑。○末二句結請開示。驚疑不安，殊屬可愍，
X16n0308_p0039c10║故惟冀垂大悲心。未悟有二：一者未悟，此識何故
X16n0308_p0039c11║不得名心？二者未悟，離此何得不同土木？為釋自
X16n0308_p0039c12║怖及決眾疑，故求佛開示。至下，安慰示。有正開示，
X16n0308_p0039c13║不同土木，驚怖釋焉。對塵推無正開示，不得名心，
X16n0308_p0039c14║疑惑決矣。阿難驚怖求示竟。二、如來示有推無
X16n0308_p0039c15║二。一安慰示有，二就塵推無。初二。一、摩頂
X16n0308_p0039c16║引說惟心。二、況顯真心有體。初。
X16n0308_p0039c17║爾時，世尊開示阿難及諸大眾，欲令心入無生法忍。
X16n0308_p0039c18║○於師子座，摩阿難頂，而告之言：如來常說，諸法所
X16n0308_p0039c19║生，唯心所現。○一切因果。世界微塵，因心成體。
X16n0308_p0039c20║初經家敘意開示阿難者，以驚怖故。及諸大眾者，
X16n0308_p0039c21║以疑惑故。欲令句，原佛開示本意，言阿難等向以
X16n0308_p0039c22║識心分別妄見生滅，今開示無體令其離於分別，
X16n0308_p0039c23║則入無生忍矣。華嚴云：無生忍者，不見有少法生。
X16n0308_p0039c24║仁王云：一切法空得無生忍。又忍者信也，謂深信
X16n0308_p0040a01║諸法無生義故。○於師下，摩頂為說師子座者，製
X16n0308_p0040a02║座像師，或不必像，但以師名座，表說法無畏義故。
X16n0308_p0040a03║以其驚怖，故摩頂相告，示安慰意也。三界唯心，萬
X16n0308_p0040a04║法惟識，是佛教之大宗，故云常說。灌頂云：諸法者，
X16n0308_p0040a05║略唯色心二種。所生者，所以得生也。所以得生，不
X16n0308_p0040a06║離藏識，故曰惟心所現。楞伽云：心亦是唯心，非心
X16n0308_p0040a07║亦心起。解深密云：諸識所緣，唯心所現。下文亦云：
X16n0308_p0040a08║色心諸緣，及心所使，諸所緣法，唯心所現。足證常
X16n0308_p0040a09║說。○一切下，據說以斷，謂據常所說斷，定因心成
X16n0308_p0040a10║體義故。一切因果，約正報言，有二釋：一、聖凡各有
X16n0308_p0040a11║因果，二、從劣向勝，前因後果。世界微塵，約依報言，
X16n0308_p0040a12║亦因果義，以聚塵為因，成界為果。如是皆依藏識
X16n0308_p0040a13║所現，意顯心必不無，至下自見，故曰因心成體。摩
X16n0308_p0040a14║頂引說惟心竟。二、況顯真心有體。
X16n0308_p0040a15║阿難，若諸世界一切所有，其中乃至草葉縷結，詰其
X16n0308_p0040a16║根元咸有體性，縱令虗空亦有名貌。○何況清淨妙
X16n0308_p0040a17║淨明心性，一切心而自無體。
X16n0308_p0040a18║初舉諸有體。若諸者，統舉現前諸法，於中有總有
X16n0308_p0040a19║別。總惟世界，別則一切所有。其中者，一切所有之
X16n0308_p0040a20║中，兼顯微，該巨細。言乃至者，超略之詞。言顯者巨
X16n0308_p0040a21║者，固自有體。乃至最微最細，如草之一葉，縷之一
X16n0308_p0040a22║結。若詰其根本元始，咸有體性可據。如葉以草為
X16n0308_p0040a23║體，結以縷為性故。然此猶屬有色有礙。縱令無色
X16n0308_p0040a24║之虗，無礙之空，亦有狀之可名，相之可貌。以虗空
X16n0308_p0040b01║即名，蒼翠即貌故。○何況下。況顯真心。此中清淨
X16n0308_p0040b02║即指下帶妄所示之見，以性本無染故。妙淨即指
X16n0308_p0040b03║下剖妄所出之真，以離染獨妙故。清淨故在纏不
X16n0308_p0040b04║昏，妙淨故出障圓明，故總號明心。性徧四科七大，
X16n0308_p0040b05║而為如來藏體，故又名性。一切心統為一真心也。
X16n0308_p0040b06║如此之心，豈當無體？取例況顯，令易發明。言葉結
X16n0308_p0040b07║尚有體性，虗空且具名貌，如何比況，反說真心而
X16n0308_p0040b08║自無體？葢深怪阿難不應作是說故。安慰示有竟。
X16n0308_p0040b09║二、就塵推無。三。一、據理應有全性，二、就塵驗其
X16n0308_p0040b10║虗偽，三、教以微細推審。初。
X16n0308_p0040b11║若汝執恡，分別覺觀，所了知性，必為心者。○此心即
X16n0308_p0040b12║應離諸一切色香味觸諸塵事業，別有全性。
X16n0308_p0040b13║初、按定所執。執，謂堅執舊見。恡，謂慳恡不捨。分別
X16n0308_p0040b14║覺觀等，正所執所恡之心。分別者，對境起念。覺觀
X16n0308_p0040b15║者，內守幽閑。至下驗偽中自見。灌頂云：粗心初念
X16n0308_p0040b16║名覺，細心後念名觀。所了知性者，謂正當分別覺
X16n0308_p0040b17║觀時，所有能了知性也。然此性全是識心，正屬妄
X16n0308_p0040b18║本。而阿難堅執不捨，認為是心。如來將欲施破，故
X16n0308_p0040b19║先按定。如文中曰若、曰必，皆按定意。○此心下。就
X16n0308_p0040b20║執以難。即應者。據理論，謂上已況顯。故色香味觸，
X16n0308_p0040b21║略舉四塵。餘有聲法二塵，總以諸塵該之。事業者。
X16n0308_p0040b22║世間所作。初營曰事，既辦為業。言世間所作事業，
X16n0308_p0040b23║皆依塵成。能所合論，故云諸塵事業。對此分別，覺
X16n0308_p0040b24║觀方顯。所了知性，須臾有離，了知便虧，豈能別有
X16n0308_p0040c01║全性？乃故意為難。二、就塵驗其虗偽
X16n0308_p0040c02║如汝今者承聽我法，此則因聲而有分別，縱滅一切
X16n0308_p0040c03║見聞覺知，內守幽閒，猶為法塵分別影事。
X16n0308_p0040c04║如汝句指在現前，謂欲顯虗偽，指現前為驗故。承
X16n0308_p0040c05║聽我法，因聲有別；例知瞻仰我相，因色有別；齅我
X16n0308_p0040c06║爐烟，因香有別等。超略言之，故曰縱滅等也。見聞
X16n0308_p0040c07║眼耳二識，鼻舌身三，通名為覺，以同是合中知故。
X16n0308_p0040c08║知即意識，此復有二：一明了識，與前五識俱時而
X16n0308_p0040c09║起，亦名五俱意緣境。明了親得法之自體，故以為
X16n0308_p0040c10║名。二獨頭識，此復有三：一散位獨頭，緣獨影境；二
X16n0308_p0040c11║夢中獨頭，緣夢中境；三定中獨頭，緣定中境。今云
X16n0308_p0040c12║滅者，約定中言。以定中眼不觀色，耳不聽聲等，亦
X16n0308_p0040c13║無散心及與夢想，則前五識與五俱意及散夢獨
X16n0308_p0040c14║頭，一切皆悉不行。然縱能如此，亦非真滅，以猶有
X16n0308_p0040c15║定中獨頭守定中境，故曰內守幽閑。葢內守之心，
X16n0308_p0040c16║即是定中獨頭；幽深閑靜，即是定中之境。定中之
X16n0308_p0040c17║境雖微細，不離法塵；定中獨頭即綿密，亦屬分別。
X16n0308_p0040c18║不唯分別，且屬影事，以離於法塵，即無體性故。
X16n0308_p0040c19║三、教以微細推審。
X16n0308_p0040c20║我非勅汝執為非心，但汝於心微細揣摩，若離前塵
X16n0308_p0040c21║有分別性，即真汝心；若分別性離塵無體，斯則前塵
X16n0308_p0040c22║分別影事。
X16n0308_p0040c23║勅，強命也。如來意謂汝前執為是心，我雖重重破
X16n0308_p0040c24║奪，亦非強命於汝，令汝轉執此為非心，但不可錯
X16n0308_p0041a01║認。汝自於心微細揣摩，設若離塵有性，即真汝心，
X16n0308_p0041a02║以真心必有體故。若如我上來所說，離塵無體，斯
X16n0308_p0041a03║則依附前塵所起分別，乃屬虗妄影事，豈真心哉？
X16n0308_p0041a04║如來示有推無竟。三、會眾知非無辯。
X16n0308_p0041a05║塵非常住，若變滅時，此心則同龜毛兔角，則汝法身
X16n0308_p0041a06║同於斷滅，其誰修證無生法忍？○即時阿難與諸大
X16n0308_p0041a07║眾默然自失。
X16n0308_p0041a08║初、出過顯非。承上既屬影事，又惟依附前塵，執為
X16n0308_p0041a09║是心，則有二過：一者、塵是緣生，非常住法。設若緣
X16n0308_p0041a10║盡變滅時，此心無所依附，則同龜毛兔角，化為烏
X16n0308_p0041a11║有。此有名無體過也。二者、心即法身，屬於性具。依
X16n0308_p0041a12║之修習，證無生忍，屬於修得。心既無體，則法身同
X16n0308_p0041a13║於斷滅，法忍憑誰修證？此性修俱失過也。○即時
X16n0308_p0041a14║下。知已無辯。即時者，如來教以推審時也。微細揣
X16n0308_p0041a15║摩，已知無體。又聞成過，情盡詞窮。阿難既爾，法會
X16n0308_p0041a16║亦然。故云與諸大眾，既不知何者為真，又不敢依
X16n0308_p0041a17║舊認妄，唯有默然，自覺兩失。觸藩之羊，可為譬也。
X16n0308_p0041a18║總結備破三迷竟。三、結斥誤認。
X16n0308_p0041a19║佛告阿難：世間一切諸修學人，現前雖成九次第定，
X16n0308_p0041a20║不得漏盡成阿羅漢，皆由執此生死妄想，誤為真實。
X16n0308_p0041a21║○是故汝今雖得多聞，不成聖果。
X16n0308_p0041a22║初、結斥。大眾、世間、學人，前三果也。三界未出故稱
X16n0308_p0041a23║世間，四果未證故稱學人。現前者，從是進修成次
X16n0308_p0041a24║第定，第四果也。以前八（四禪、四空）凡位所成，後一（滅盡定也。
X16n0308_p0041b01║若但滅六識名無心定，兼滅七識名滅盡定，又偏厭受想亦名滅受想定）聖位所成故。
X16n0308_p0041b02║若論四果，於小乘法中已為漏盡，即是羅漢。今云
X16n0308_p0041b03║雖成不得等者，以向屬權許理實未得，皆由執此
X16n0308_p0041b04║等乃出其未得之故。妄想即指六識，以是生死根
X16n0308_p0041b05║本，故稱生死妄想。誤為真實者，不了識空，正由不
X16n0308_p0041b06║了識空雖成滅盡，不過如石壓草、似繩縛賊，縱能
X16n0308_p0041b07║度百千劫終有壞時。然滅定既非真實，所謂漏盡
X16n0308_p0041b08║羅漢者豈真實哉？○是故下。結斥阿難。是故者。承
X16n0308_p0041b09║上羅漢非真言之言。羅漢深修滅定，漏盡尚屬權
X16n0308_p0041b10║許。阿難唯事多聞，聖果豈是實證？故斥以雖得不
X16n0308_p0041b11║成。（問：正脈釋九定云：前八凡位所成，第九無漏聖位所成。今云不得漏盡成羅漢者，當知彼所謂無漏
X16n0308_p0041b12║聖位者，乃一時權許耳。今疏亦云：向屬權許，理實未得。與交師為同為異？答：語雖似同，意實有異。葢正脈
X16n0308_p0041b13║以五住究竟方為漏盡，故深許長水以十地為漏盡，無可疑也。殊不知若以五住究盡為漏盡者，唯佛一
X16n0308_p0041b14║人可當此名。故十號中第二名阿羅訶，而訶字即漢字之變音。至等覺猶存生相，尚非漏盡，況十地乎？今
X16n0308_p0041b15║之所釋，但以妄心不除，斷總非真。若能達妄識本空，則一斷、永斷、滅盡，正當四果多聞，堪入聖流。所謂但
X16n0308_p0041b16║去其病，不毀其身。此則與交師異耳。）通結大科斥破所執妄心以開
X16n0308_p0041b17║奢摩他路竟。
X16n0308_p0041b18║二、顯示所遺真性，令見如來藏體。（正脈云：上科即是妄本，已破而
X16n0308_p0041b19║不用矣。此科即是真本，正修必用。佛云：眾生遺此本明，故科名承用遺字。然而現具六根之中，遍為一切
X16n0308_p0041b20║法體，故此科始從眼根開顯，以至四科七大也。）三。一、阿難捨妄求真。二、
X16n0308_p0041b21║如來極顯真體。三、會眾同信空藏。初二。一悲
X16n0308_p0041b22║感悔責，二知過請求。初。
X16n0308_p0041b23║阿難聞已，重復悲淚，五體投地，長跪合掌，而白佛言：
X16n0308_p0041b24║自我從佛發心出家，恃佛威神，常自思惟：無勞我修。
X16n0308_p0041c01║○將謂如來惠我三昧，不知身心本不相代，失我本
X16n0308_p0041c02║心。○雖身出家，心不入道。譬如窮子，捨父逃逝。
X16n0308_p0041c03║初、悲前迷妄。阿難聞已者，聞如來備破三迷已竟
X16n0308_p0041c04║也。中有所感，不覺悲泣流淚，對前淫室，歸來頂禮
X16n0308_p0041c05║悲泣，故云重復。正脈云：凡深悟者而後發悲，或悟
X16n0308_p0041c06║妄而悲久苦，或悟真而悲久失，今是悟妄之悲。五
X16n0308_p0041c07║體投地者，有所進求，應再拜故。長跪者，兩膝齊跽。
X16n0308_p0041c08║合掌者，一心歸命。而白佛言者，備述迷遺。此上皆
X16n0308_p0041c09║進求之儀耳。自我二句，從初敘起，顯打頭即錯也。
X16n0308_p0041c10║佛之威德能遮魔障，佛之神力能資果證，己向蒙
X16n0308_p0041c11║佛慈愛，故自以為恃。常自思惟者，思惟有佛。無勞
X16n0308_p0041c12║我修者，加被即是。殊不知思惟即是妄想，不修終
X16n0308_p0041c13║無實證，此正阿難迷妄為妄所轉也。○將謂下，悔
X16n0308_p0041c14║現遺真言。當其思惟之時，將謂如來慈惠施我，三
X16n0308_p0041c15║昧自然道成，何勞自修為哉？此自追昔誤也。不知
X16n0308_p0041c16║二字，反上將謂二字，言將謂如彼不知，竟不能也。
X16n0308_p0041c17║身心句，正明其不能之義，言佛與阿難雖屬天倫，
X16n0308_p0041c18║身心各異，身異故食不互飽，心異故智不互明，至
X16n0308_p0041c19║於修因證果，豈能相代？此語亦今日方能言之。失
X16n0308_p0041c20║我本心有二釋：一者身心不相代，失我望佛慈惠
X16n0308_p0041c21║之本心，此義於上似順，以上有將謂惠我之意故。
X16n0308_p0041c22║二者三昧不能得，失我寂常妙明之本心，此義於
X16n0308_p0041c23║下似合，以下有寂常妙明之請故。若按下捨父逃
X16n0308_p0041c24║逝之喻，後義為正。○雖身下。責當受輪。葢以失本
X16n0308_p0042a01║心故，蓄聞成過。有剃髮染衣之相，無修因證果之
X16n0308_p0042a02║實。故曰身雖出家，心不入道。不入道故，依舊輪轉。
X16n0308_p0042a03║故向下以喻明之。窮子，即阿難自喻。失三昧福，乏
X16n0308_p0042a04║功德財，故以窮喻幸。唯佛性不斷，可以子稱。捨父，
X16n0308_p0042a05║即喻失心。逃逝，即喻背道。以背道不入，枉受輪轉，
X16n0308_p0042a06║如彼逃逝他國，馳騁四方者，無以異故。然阿難以
X16n0308_p0042a07║如來為兄，且又依之出家，彼此身心尚不相代。故
X16n0308_p0042a08║正脈云：觀此則不知修行，而但求加被者，可以知
X16n0308_p0042a09║警矣。悲感悔責竟。二，知過請求。
X16n0308_p0042a10║今日乃知，雖有多聞，若不修行，與不聞等。如人說食，
X16n0308_p0042a11║終不能飽。○世尊，我等今者二障所纏，良由不知寂
X16n0308_p0042a12║常心性。○唯願如來，哀愍窮露，發妙明心，開我道眼。
X16n0308_p0042a13║初知聞無功，今日乃知者，因誤墮始知也。言阿難
X16n0308_p0042a14║已向恃佛專事多聞，將謂佛所說法，聞而能說即
X16n0308_p0042a15║是。及乎登伽事起，乃知說丈不及行尺，少修勝似
X16n0308_p0042a16║多聞。故云雖有多聞，不修與不聞等。阿難身受其
X16n0308_p0042a17║誤，作如是說。尚恐好聞一類，未便革習。故次下仍
X16n0308_p0042a18║以喻明。言如來法味，聞而能說，宛似說食不修無
X16n0308_p0042a19║功。聖果失望，何異不飽。蓮師彌陀疏云：話餅何益
X16n0308_p0042a20║饑腸，亦是此意。夫阿難以多聞得名，且歷劫憶持。
X16n0308_p0042a21║妙嚴尚曰：若不修行，與不聞等。故正脈云：觀此則
X16n0308_p0042a22║徒恃學問，而不務實修者，亦可以知警矣。○世尊
X16n0308_p0042a23║下，知障。由迷我等者，自指同等一類，即就現前地
X16n0308_p0042a24║位言之，故曰今者。二障者，唯識論云：一、煩惱障，謂
X16n0308_p0042b01║執徧計所執實我薩迦耶見（即身見也）而為上首。百二
X16n0308_p0042b02║十八根本煩惱，及彼等流諸隨煩惱，此皆擾惱有
X16n0308_p0042b03║情身心，能障涅槃，名煩惱障。二、所知障，謂執徧計
X16n0308_p0042b04║所執實法薩迦耶見而為上首。見、疑、無明、愛、恚、慢
X16n0308_p0042b05║等，覆所知境，無顛倒性，能障菩提，名所知障。又煩
X16n0308_p0042b06║惱障，亦名事障，續諸生死。所知障，亦名理障，礙正
X16n0308_p0042b07║知見。圓覺云：先除事障，未斷理障，但能悟入二乘
X16n0308_p0042b08║境界。若事理障已永斷滅，則入如來大圓覺海。又
X16n0308_p0042b09║煩惱，即界內見、思。見，謂分別起者。思，乃任運起者。
X16n0308_p0042b10║所知，即界外塵沙、無明。塵沙，謂於外境不達唯心，
X16n0308_p0042b11║遇事生執。無明，謂於所修證不達性空，隨分起愛。
X16n0308_p0042b12║又煩惱障，即是我執。依我執起，能障我空理故。所
X16n0308_p0042b13║知障，即是法執。依法執起，能障法空理故。此時阿
X16n0308_p0042b14║難方證初果。所知固是俱在，煩惱亦未全離。況不
X16n0308_p0042b15║了識空，斷非真斷。故如來斥以不成聖果，而自己
X16n0308_p0042b16║謂為二障所纏。然障不自起，纏非無因。故次下，出
X16n0308_p0042b17║其所由。良，猶誠也。寂常心性，是其意中所求。葢自
X16n0308_p0042b18║覺妄識搖動，生滅無常，想應別有寂常心性。誠由
X16n0308_p0042b19║不知此性，方乃認彼妄識，執我執法，無由解脫。所
X16n0308_p0042b20║謂二障所纏是也。○唯願下。請求開發其意。以二
X16n0308_p0042b21║障所纏，無由解脫，乏功德財，離涅槃舍，故曰窮曰
X16n0308_p0042b22║露。窮則修證無資，故求哀。露則輪轉無依，故求愍
X16n0308_p0042b23║也。發謂啟發。妙明心者，二死不能繫，二障不能昏
X16n0308_p0042b24║故。必求發此者，以不得此心，妄識難捨。奢摩無路
X16n0308_p0042c01║可修，菩提涅槃無緣可證故。（問：上迷寂常，此發妙明。何緣迷發不相應
X16n0308_p0042c02║耶？答：在迷屬本覺，既發成始覺。本覺惟寂惟常，始覺便妙便明。前後異稱，其實唯一心耳。）開謂開
X16n0308_p0042c03║通。道眼者，見道之眼，即是始覺，仍前妙明心也。妙
X16n0308_p0042c04║明雖發，前途尚遙。稍有絲毫凝滯，便是道眼未通。
X16n0308_p0042c05║故此求開，葢為由始覺而至究竟覺。故阿難捨妄
X16n0308_p0042c06║求真，竟二、如來極顯真體二：一現相密顯，二
X16n0308_p0042c07║發言顯發。初二。一正為現相，二教以親領。
X16n0308_p0042c08║初。
X16n0308_p0042c09║即時如來，從胸卍字，湧出寶光。○其光晃昱，有百千
X16n0308_p0042c10║色，十方微塵，普佛世界，一時周徧。○徧灌十方所有
X16n0308_p0042c11║寶剎諸如來頂，旋至阿難及諸大眾。
X16n0308_p0042c12║初、密顯全體俱現。如來胸前有紋，十字右旋，名萬
X16n0308_p0042c13║德吉祥相。謂有此相者，必具萬德，為吉祥人，故因
X16n0308_p0042c14║翻為萬。但翻音不翻字，以字是佛相，翻則失其相
X16n0308_p0042c15║故。前從面門放光，表六根各局之性。此從胸前湧
X16n0308_p0042c16║出，表藏性渾然之體。恒沙性德，悉皆具足，故又以
X16n0308_p0042c17║卍字表之。○其光下，密顯大用全彰。言其體既現，
X16n0308_p0042c18║其用自顯，故以其光晃昱表之。晃昱者，明耀義也。
X16n0308_p0042c19║百千色者，表用隨緣變之義。用隨緣變，法法全彰，
X16n0308_p0042c20║故又以塵界周徧表之。○徧灌下，密顯上合下同。
X16n0308_p0042c21║寶剎者，名譯集云：剎摩，正音掣多羅，此翻土田，謂
X16n0308_p0042c22║一佛化境也。是則仍指塵界，但從佛尊稱，名為寶
X16n0308_p0042c23║剎。灌，注也。徧灌佛頂者，表此用一現，上合佛界。所
X16n0308_p0042c24║謂與諸如來同一慈力是也。旋者，迴注義。至阿難
X16n0308_p0043a01║及大眾者，表此用一現，不唯上合佛界，亦且下同
X16n0308_p0043a02║眾生。所謂與諸眾生同一悲仰是也。據此，則藏性
X16n0308_p0043a03║全體，圓通勝用，皆於一光處現矣。正為現相竟。
X16n0308_p0043a04║二、教以親領。
X16n0308_p0043a05║告阿難言：吾今為汝建大法幢，亦令十方一切眾生，
X16n0308_p0043a06║獲妙微密性淨明心，得清淨眼。
X16n0308_p0043a07║此科義有兩向，一指前令其現領，二許後教以預
X16n0308_p0043a08║知。科依初義，應先明之。既已現相，又復告言者，恐
X16n0308_p0043a09║密顯不薦，仍用顯教故。藏性全體，圓通勝用，即是
X16n0308_p0043a10║大法。藏性顯而妄識摧，圓通立而邪行滅，故喻如
X16n0308_p0043a11║幢，以幢有顯立摧滅義故。卍字流光，正為顯此體
X16n0308_p0043a12║用，故云建也。法幢既建，流光則已，必令十方塵界
X16n0308_p0043a13║一時周徧者，應另有所表，故云亦令十方眾生（云
X16n0308_p0043a14║云）。獲，得也。妙等七字，即前所求心性，始本異稱。迷
X16n0308_p0043a15║悟同體曰妙，此心性合讚也。微密性，淨明心，乃各
X16n0308_p0043a16║別立名。性即本覺，無動搖生滅之相，故稱微密，即
X16n0308_p0043a17║前寂常義也。心即始覺，有內瑩外照之功，故稱淨
X16n0308_p0043a18║明，即前妙明義也。依此心性，起於觀照，觀智現前，
X16n0308_p0043a19║明見心性，為清淨眼，即前道眼義也。是則阿難所
X16n0308_p0043a20║求，一光俱應，恐猶未明，此復明明告示，令其親領。
X16n0308_p0043a21║若作許後釋者，義通奢摩盡處，及三摩禪那之文。
X16n0308_p0043a22║如吾今為汝等，許示奢摩他體，以建大法幢，即該
X16n0308_p0043a23║三如來藏之全體大用。亦令十方等，許示奢摩他
X16n0308_p0043a24║路，以微密淨明，即該近具根中，遠通萬法之妙真
X16n0308_p0043b01║如性。得清淨眼者，許示三摩禪那，以三摩中從根
X16n0308_p0043b02║入圓，禪那中中中流入，皆清淨眼也。佛音圓妙，或
X16n0308_p0043b03║領前，或佇後，一點水墨，兩處成龍，信有之矣。現相
X16n0308_p0043b04║密顯竟。二、發言顯發三：一就根性以指真心，
X16n0308_p0043b05║二會四科而歸藏性，三融七大以拂情計。初（就根
X16n0308_p0043b06║指心者，以此經最殊勝處，全在破識心，而不用取根性為因心。良以用識用根，乃權實兩教之所由分。如
X16n0308_p0043b07║云：以生滅為因心，如蒸沙作飯。以不生滅為因心，如依金作器。今阿難欲求無上菩提，故先就根指出，令
X16n0308_p0043b08║其取為因心，則果地圓成，可希冀矣。）二。一、帶妄顯真。二、剖妄出真。
X16n0308_p0043b09║初（良以根中之性，其體即是阿賴耶識。真妄和合，非純真者。因阿難急欲捨妄求真，其如眾生位
X16n0308_p0043b10║中，別無純真之心可指。若先言有妄，恐其不敢認取，姑且帶之。但唯顯其是真而已。）十。一
X16n0308_p0043b11║顯見是心，二顯見不動，三顯見不滅，四顯見不失，
X16n0308_p0043b12║五顯見無還，六顯見不雜，七顯見無礙，八顯見不
X16n0308_p0043b13║分，九顯見超情，十顯見離見。初（六根中性雖同一精明，而就眾
X16n0308_p0043b14║生位中最便於領略者，無踰眼中見性，故唯從此顯發，餘可例知）三。一、取例引
X16n0308_p0043b15║發，二、正與辯見，三、結顯是心。初（欲辯見乃是心，無由發端，故取
X16n0308_p0043b16║拳例見，引起正辯義也）二。一、徵定拳見。二、取例問答。初。
X16n0308_p0043b17║阿難！汝先答我見光明拳，此拳光明因何所有？云何
X16n0308_p0043b18║成拳？汝將誰見？○阿難言：由佛全體閻浮檀金，赩如
X16n0308_p0043b19║寶山，清淨所生，故有光明。我實眼觀五輪指端，屈握
X16n0308_p0043b20║示人，故有拳相。
X16n0308_p0043b21║初雙徵拳見。汝先答我等者，是前直呵，非心中語。
X16n0308_p0043b22║此以阿難見相不悟，故重理前話而勘問之。見光
X16n0308_p0043b23║明拳，正是見性家用。明知阿難不諭，必至循塵流
X16n0308_p0043b24║轉，故問以光因何有，云何成拳，所謂也須驗過也。
X16n0308_p0043c01║汝將誰見者，以正當見拳之時，真妄二心同時俱
X16n0308_p0043c02║現。若但如鏡中無別分析，則是真心。若推窮尋逐，
X16n0308_p0043c03║光因何有，拳云何成，即是妄心。故重為此問，欲其
X16n0308_p0043c04║真妄分明，一無所混耳。○阿難下。各答其由。閻浮
X16n0308_p0043c05║檀，樹名也。須彌山南有此樹，果汁入水，沙石成金，
X16n0308_p0043c06║此金最勝故。古德義翻勝金，由佛全體同此故。赩
X16n0308_p0043c07║如寶山。赩，赤𦦨也。以金體而具赤𦦨，如十寶山故。
X16n0308_p0043c08║多劫熏修，非欲愛致，故云清淨所生。正由清淨所
X16n0308_p0043c09║生，故得全體同金，而有光明。全體既爾，手拳可知。
X16n0308_p0043c10║此答光因何有之問。我實眼觀者。不知見乃是心，
X16n0308_p0043c11║謬計為眼。此答汝將誰見之問。輪指屈握，故有拳
X16n0308_p0043c12║相。廼答云何成拳之問。不依問次答者，隨語便故。
X16n0308_p0043c13║二、取例問答。
X16n0308_p0043c14║佛告阿難：如來今日實言告汝，諸有智者要以譬喻
X16n0308_p0043c15║而得開悟。○阿難，譬如我拳，若無我手，不成我拳。若
X16n0308_p0043c16║無汝眼，不成汝見。以汝眼根，例我拳理，其義均不。○
X16n0308_p0043c17║阿難言：唯然，世尊！既無我眼，不成我見。以我眼根，例
X16n0308_p0043c18║如來拳，事義相類。
X16n0308_p0043c19║初許以說喻，如上徵拳問見無非指示，因其不能
X16n0308_p0043c20║薦取故。許以實言，謂據實而言，不同上文猶帶密
X16n0308_p0043c21║意說故。諸，眾也。有智即指中根，以上智無多不言
X16n0308_p0043c22║諸故。要以等者，謂出廐良駒已搖鞭影，沈水俊鯉
X16n0308_p0043c23║須設香鈎。如法華？譬喻品初亦云：諸有智者以譬
X16n0308_p0043c24║喻得解。則有智指中根明矣。阿難下。取例問。均
X16n0308_p0044a01║無手無拳，無眼無見，迷觀似同，悟見實異。今如來
X16n0308_p0044a02║以見例拳，用手譬眼，問以其義均不者，正勘其為
X16n0308_p0044a03║迷為悟耳。（此中眼根應是眼所成見，拳理應是手所成拳，能例所例，各有不足，應善會之
X16n0308_p0044a04║可也。）○阿難下。答以相類見不屬眼之理。究竟不悟，
X16n0308_p0044a05║故曰既無我眼，不成我見。正以究竟不悟，故曰以
X16n0308_p0044a06║眼例拳，事義相類。佛意亦為問出此語，引發下文
X16n0308_p0044a07║辯見之義。取例引發竟。二、正與辯見二。一、辨
X16n0308_p0044a08║無眼有見。二、辯無明有見。初。
X16n0308_p0044a09║佛告阿難：汝言相類，是義不然。○何以故？如無手人，
X16n0308_p0044a10║拳畢竟滅。彼無眼者，非見全無。○所以者何？汝試於
X16n0308_p0044a11║途，詢問盲人，汝何所見？彼諸盲人，必來答汝。我今眼
X16n0308_p0044a12║前，唯見黑暗，更無他矚。○以是義觀，前塵自暗，見何
X16n0308_p0044a13║虧損。
X16n0308_p0044a14║初斥其所答不類，答類故斥以不然。○何以下，徵
X16n0308_p0044a15║辯不類。正脈云：手外無拳，故手無拳滅。眼見各體，
X16n0308_p0044a16║故眼滅見存。非全無者，見體無虧，唯見明之用，根
X16n0308_p0044a17║闕不現也。○所以下，教以事驗。將令取事驗證，故
X16n0308_p0044a18║重徵所以。試即驗義。必令於途者，眾所同聽，乃可
X16n0308_p0044a19║憑信。故特教詢問盲人者，以無眼有見，非盲人無
X16n0308_p0044a20║以證也。汝何所見句，乃示以詢問之法。猶云你問
X16n0308_p0044a21║他何所見也。彼必答汝等，是諒其所答不出此故。
X16n0308_p0044a22║唯見黑暗者，見暗之用故在。更無他矚者，見明之
X16n0308_p0044a23║用暫隱。所謂非見全無者，信矣。○以是下。結顯有
X16n0308_p0044a24║見。意謂以是盲人矚暗之義觀之，葢由根缺障明，
X16n0308_p0044b01║而前塵自暗。既依然矚暗，而見何虧損。理既如是，
X16n0308_p0044b02║誰不憑信。所以汝言相類，我謂不然者，此也。噫。夫
X16n0308_p0044b03║眾生聚見於眼，迷性為根。但謂眼見，不知性明。所
X16n0308_p0044b04║謂終日行而不自覺。今以此喻，顯彼見性判然有
X16n0308_p0044b05║離眼之體，全不係根而為有無。曉了此者，豈唯根
X16n0308_p0044b06║具根缺，此性了不相關。乃至捨身受身，亦湛然不
X16n0308_p0044b07║動。下之所顯不動不滅不失等義，亦即於此可見。
X16n0308_p0044b08║辯無眼有見竟。二，辯無明有見。
X16n0308_p0044b09║阿難言：諸盲眼前唯覩黑暗，云何成見？○佛告阿難：
X16n0308_p0044b10║諸盲無眼，唯觀黑暗，與有眼人處於暗室，二黑有別？
X16n0308_p0044b11║為無有別？○如是，世尊！此闇中人與彼羣盲，二黑校
X16n0308_p0044b12║量曾無有異。
X16n0308_p0044b13║初不許暗見，阿難意以見明為見人所共許，覩暗
X16n0308_p0044b14║成見世間相違，故諍以唯覩黑暗。云何成見？葢不
X16n0308_p0044b15║許無明有見也。○佛告下，取例令審。無眼見黑，有
X16n0308_p0044b16║眼處暗。約見似異，根有具缺故。論境實同，均稱黑
X16n0308_p0044b17║暗故。問：以有別無別者，令其自審。即有眼見暗成
X16n0308_p0044b18║見，知無眼見暗亦成見也。○如是下，答以無異。校
X16n0308_p0044b19║量者，比校量度無異者，總是暗塵。然阿難既答二
X16n0308_p0044b20║暗無異，自覺二見是同，故如來不復更結。設結之
X16n0308_p0044b21║者，應云：以是義觀，無明有見。噫！夫眾生自結見為
X16n0308_p0044b22║根以來，一向迷己為物，見不超色，聽不出聲，不唯
X16n0308_p0044b23║無眼謂其無見，而無明亦謂無見。今以二黑校量，
X16n0308_p0044b24║顯彼見性歷然有離塵之體，全不係塵而為有無。
X16n0308_p0044c01║曉了此者，豈唯明去暗來，此見一無所礙，乃至神
X16n0308_p0044c02║入重泉，識沈幽冥，亦全不相妨。古德所謂不是上
X16n0308_p0044c03║天堂，定將下地獄者，亦唯此可恃耳。正與辨見竟。
X16n0308_p0044c04║三，結顯是心。
X16n0308_p0044c05║阿難！若無眼人全見前黑，忽得眼光，還於前塵見種
X16n0308_p0044c06║種色，名眼見者；彼暗中人全見前黑，忽獲燈光，亦於
X16n0308_p0044c07║前塵見種種色，應名燈見。○若燈見者，燈能有見，自
X16n0308_p0044c08║不名燈。又則燈觀，何關汝事？○是故當知，燈能顯色，
X16n0308_p0044c09║如是見者，是眼非燈。眼能顯色，如是見性，是心非眼。
X16n0308_p0044c10║初、恐辯牒防（恐辨云：見暗之見，或不係眼。若謂見明，定屬眼根。如無眼全黑，得眼見色。
X16n0308_p0044c11║既因眼見色，非眼見而何？故為此防）。若無眼人全見前黑，乃至見種
X16n0308_p0044c12║種色句，全是牒其致辨之詞。名眼見者句，乃是按
X16n0308_p0044c13║定所立之宗。欲破其宗，特用異喻反難，故曰彼暗
X16n0308_p0044c14║中人云云。意以無眼得眼而後見，既名眼見；無燈
X16n0308_p0044c15║得燈而後見，應名燈見。葢燈不名見，人所共知；眼
X16n0308_p0044c16║不名見，人所共迷。故用燈反難，令自知眼見之謬。
X16n0308_p0044c17║○若燈下展轉成謬，言設許燈見，則有二謬。一有
X16n0308_p0044c18║見自不名燈，為轉燈成眼謬。二燈觀何關汝事，為
X16n0308_p0044c19║轉見成他謬。既展轉成謬，則燈不名見明矣。眼不
X16n0308_p0044c20║名見，例此可知。○是故下。正為結顯。是故當知者。
X16n0308_p0044c21║謂以是展轉成謬之故，應當了知，自有正義可申。
X16n0308_p0044c22║所謂燈能顯色，是眼見，非燈見。例知眼能顯色，是
X16n0308_p0044c23║心見，非眼見。然如來如是顯發，可謂婆心太煞，聞
X16n0308_p0044c24║者極宜深省。試徧觀外教經書，及問諸明人達士，
X16n0308_p0045a01║凡未親佛教者，誰不曰見屬於眼。今乃顯其是心，
X16n0308_p0045a02║且明其為逈脫根塵，靈光獨耀，盡古今之迷根，啟
X16n0308_p0045a03║凡聖之性源，劈破天荒之論，唯吾佛有之耳。顯見
X16n0308_p0045a04║是心竟。二、顯見不動三：一、未悟更希進示。二、
X16n0308_p0045a05║如來借昔顯今。三、普責知而故違。初。
X16n0308_p0045a06║阿難雖復得聞是言，與諸大眾口已默然，心未開悟，
X16n0308_p0045a07║猶冀如來慈音宣示，合掌清心，佇佛悲誨。
X16n0308_p0045a08║正脈云：是言者，是心非眼之言。默然者，此中亦有
X16n0308_p0045a09║微解，仍具三重：一者已向但知有眼有見，無眼便
X16n0308_p0045a10║謂無見，今驗盲人覩暗，始知無眼有見。二者已向
X16n0308_p0045a11║但知見明成見，見暗不得成見，今例有眼暗同，始
X16n0308_p0045a12║知見暗成見。三者已向但知見唯是眼，不名為心，
X16n0308_p0045a13║今聞眼但顯色，始知見乃是心。默然中反復研味
X16n0308_p0045a14║此意耳。心未開悟者，未大開悟，意謂我前原以妄
X16n0308_p0045a15║識動搖生滅，粗浮昏暗，別求寂常妙明之心，今雖
X16n0308_p0045a16║知見性是心，不知此心還具寂常妙明等義與否，
X16n0308_p0045a17║所謂似悟非真悟也。冀，猶望也。如來凡有音聲，無
X16n0308_p0045a18║非與樂，故以慈稱。宣示者，宣演指示，冀因之而得
X16n0308_p0045a19║樂故。合掌者，收攝散動。清心者，專注一境。如來凡
X16n0308_p0045a20║有訓誨，總為拔苦，故置悲言。佇者，翹首以待，冀依
X16n0308_p0045a21║之而離苦故。又音但言慈，誨但言悲者，以與樂必
X16n0308_p0045a22║能拔苦，離苦自然得樂，相因不離，互影說故。
X16n0308_p0045a23║二、如來借昔顯今（謂借昔客塵顯今身境動搖，借昔主空顯今見性不動也）。二。
X16n0308_p0045a24║一辨定昔悟，二啟發今迷。初三：一、如來詢
X16n0308_p0045b01║究原悟，二、陳那詳辯客塵，三、如來印許其說。初。
X16n0308_p0045b02║爾時，世尊舒兜羅綿網相光手，開五輪指。○誨勅阿
X16n0308_p0045b03║難及諸大眾：我初成道，於鹿園中為阿若多五比丘
X16n0308_p0045b04║等及汝四眾言：一切眾生不成菩提及阿羅漢，皆由
X16n0308_p0045b05║客塵煩惱所誤。○汝等當時因何開悟，今成聖果？
X16n0308_p0045b06║初、引見現前。兜羅輪指，於前已釋。手稱網相光者，
X16n0308_p0045b07║以如來兩手指間，皆有縵網相連之相，兼有光明，
X16n0308_p0045b08║即三十二相中指間縵網相也。無端舒開者，將欲
X16n0308_p0045b09║顯見不動，引令現前之意。言當時阿難大眾，正爾
X16n0308_p0045b10║合掌清心，翹首佇望，而如來舒手開指，一眾同見，
X16n0308_p0045b11║各有能見之性，湛然分明。設能於此直下承當，則
X16n0308_p0045b12║無勞費詞矣。○誨勅下，述昔所說。誨勅二字，義攝
X16n0308_p0045b13║不動科盡，謂誨以見性不動，勅令勿更錯認也。我
X16n0308_p0045b14║初成道句，指昔說時，謂三七日後，猶是初成時故。
X16n0308_p0045b15║於鹿園中者，指昔說處，此處在波羅柰境上，古國
X16n0308_p0045b16║王曾養鹿於此，相沿立名。為阿若多等，指昔聽眾。
X16n0308_p0045b17║五比丘者，一阿若多，此云最初解，或云已知，謂如
X16n0308_p0045b18║來初轉四諦法輪，尊者最初稱解，自言我已知故。
X16n0308_p0045b19║二十力迦葉，十力華梵未定，迦葉此云龜氏，此是
X16n0308_p0045b20║母族二人。三頞鞞，此云馬勝。四䟦提，此云小賢。五
X16n0308_p0045b21║拘力，華言未詳，即摩訶男，斛飯王長子也，此是父
X16n0308_p0045b22║族三人。如來初出家時，淨飯王命五人伴修，後以
X16n0308_p0045b23║不耐苦行，自奔鹿園，各修異道。佛初成道，演大華
X16n0308_p0045b24║嚴，雖稱本懷，不契時機，欲開方便之門，乃思誰應
X16n0308_p0045c01║先度，悲二仙而已逝，喜五人而猶在，三七日後，就
X16n0308_p0045c02║彼園中轉四諦法輪，令五人得度。今之所述，即其
X16n0308_p0045c03║事也。等該八萬諸天，四眾指僧俗弟子，彼時僧俗
X16n0308_p0045c04║弟子，即今現前四眾，對今述昔，故云及汝四眾云
X16n0308_p0045c05║云。眾生言富，總該凡外及諸學人，故云一切菩提
X16n0308_p0045c06║大乘果，羅漢小乘果也。客塵煩惱，即見思二惑，見
X16n0308_p0045c07║惑分別行相，不停如客，思惑任運行相，微細如塵，
X16n0308_p0045c08║此是三乘通惑，大小共斷，如不斷此，小果尚不能
X16n0308_p0045c09║成，況復大果，故云皆由此誤。此如來於四諦法中，
X16n0308_p0045c10║略述集諦語耳。○汝等下，正問悟由。當時者，當彼
X16n0308_p0045c11║鹿園說是時也，本以佛說客塵煩惱，開悟證果。乃
X16n0308_p0045c12║故問因何等者，佛意欲令詳敘客塵主空，用例現
X16n0308_p0045c13║前身境，見性動不動之義耳。（此中今字欠妥，或是得字。以五人一時證
X16n0308_p0045c14║果，非今成故。再詳。）如來詢究原悟竟。二、陳那詳辨客塵
X16n0308_p0045c15║二。一總答悟由，二別明二義。初。
X16n0308_p0045c16║時憍陳那起立白佛：我今長老於大眾中獨得解名，
X16n0308_p0045c17║因悟客塵二字成果。
X16n0308_p0045c18║憍陳那，亦云憍陳如，亦云拘鄰如，即阿若多之姓
X16n0308_p0045c19║也，此云火器，以先世事火命族。起立白佛者，承佛
X16n0308_p0045c20║下問，擬將有對故。我今長老者，語帶自負之意，意
X16n0308_p0045c21║謂設言別事則某不敢對，今問鹿園之事則我今
X16n0308_p0045c22║為長老矣。以我當時最初稱解，於彼大眾之中獨
X16n0308_p0045c23║得以解為名，法性長老聊可自信，佛既有問敢不
X16n0308_p0045c24║實答。然我當時即因悟得客塵二字得成聖果，據
X16n0308_p0046a01║此則陳那於四諦法中從集諦入也。二、別明二
X16n0308_p0046a02║義二：一先明客義，二次明塵義。初。
X16n0308_p0046a03║世尊，譬如行客投寄旅亭，或宿或食，食宿事畢，俶裝
X16n0308_p0046a04║前途不遑安住，若實主人自無攸往。○如是思惟，不
X16n0308_p0046a05║住名客，住名主人。以不住者，名為客義。
X16n0308_p0046a06║初即喻觀惑（當時陳那聞說客塵煩惱，不知煩惱何以名客，故即以客字觀之）。已
X16n0308_p0046a07║知客是比語，故云譬如名利所牽。離鄉在外曰行
X16n0308_p0046a08║客，喻境牽心生。背真逐妄名見惑也。見惑分別對
X16n0308_p0046a09║境橫生，如彼投寄旅亭。旅亭者，途旅亭舍，即行客
X16n0308_p0046a10║食宿處也。見惑緣境久暫無定，如彼或宿或食。以
X16n0308_p0046a11║宿喻長時分別，食喻少時分別故。食宿事畢者，食
X16n0308_p0046a12║則既飽，宿則既翌，喻或久或暫分別一定也。俶裝
X16n0308_p0046a13║前途者，整頓行李預備他往，喻印定舊境轉思新
X16n0308_p0046a14║境也。遑猶暇也。新境既現分別從起，如彼不遑安
X16n0308_p0046a15║住。攸猶所，往猶去也。若實主人自無攸往者，謂果
X16n0308_p0046a16║是旅亭主人自無所去，喻偏真法性，在小乘中即
X16n0308_p0046a17║許其為常住不滅性故。○如是下。思惟開悟。如是
X16n0308_p0046a18║思惟者，既觀察已，即以如是客義思惟。所言客煩
X16n0308_p0046a19║惱者，葢以見惑不住名客，法性常住名主。是我當
X16n0308_p0046a20║時開悟，以不住者名為客義。二、次明塵義。
X16n0308_p0046a21║又如新霽，清暘升天，光入隙中，發明空中諸有塵相，
X16n0308_p0046a22║塵質搖動，虗空寂然。○如是思惟，澄寂名空，搖動名
X16n0308_p0046a23║塵，以搖動者名為塵義。
X16n0308_p0046a24║初即喻觀惑（已知客義，復不知煩惱何以名塵，故又以塵字觀之），亦知塵是
X16n0308_p0046b01║比語，故云又如雨後初晴曰新霽，喻見惑已斷，初
X16n0308_p0046b02║入見道位也。清暘者，日從雲中初出，喻見道之智，
X16n0308_p0046b03║乍離分別見也。乍離分別，顯現於見道心中，故以
X16n0308_p0046b04║升天喻之。初入見道，其智眇劣，於法性理，亦惟少
X16n0308_p0046b05║分相應，故以光入隙中喻之。隙謂門窗縫間空處。
X16n0308_p0046b06║少分法性，義同於此。由有少分相應，乃覺思惑任
X16n0308_p0046b07║運，故以發明空中諸有塵相喻之。空中塵相，微細
X16n0308_p0046b08║難見。云何發明？葢以塵質搖動，虗空寂然，相形易
X16n0308_p0046b09║見。其意乃以塵質搖動，喻思惑任運；虗空寂然，喻
X16n0308_p0046b10║法性不動也。○如是下。思惟開悟。如是思惟者，既
X16n0308_p0046b11║觀察已，即以如是塵義思惟。所言塵煩惱者，葢以
X16n0308_p0046b12║法性澄寂名空，思惑搖動名塵。是我當時開悟，以
X16n0308_p0046b13║搖動者名為塵義。然陳那既悟客塵主空，必能捨
X16n0308_p0046b14║客塵而取主空，斷見思而證法性。今之身境見性
X16n0308_p0046b15║動寂亦然。若果能觸類旁通，即客塵而悟身境動
X16n0308_p0046b16║搖，即主空而悟見性寂然。始知如來詢究原悟，不
X16n0308_p0046b17║是等閒說話耳。陳那詳辨客塵竟。
X16n0308_p0046b18║三，如來印許其說。
X16n0308_p0046b19║佛言：如是！
X16n0308_p0046b20║此但印其所說客塵主空，動靜分明，堪以啟發現
X16n0308_p0046b21║悟，非印其當日所證也。辨定昔悟竟。二、啟發今
X16n0308_p0046b22║迷二。一、約外境啟發。二、約內身啟發。初三：
X16n0308_p0046b23║一、例示客主。二、啟發開悟。三、一言印定。初。
X16n0308_p0046b24║即時，如來於大眾中屈五輪指，屈已復開，開已又屈，
X16n0308_p0046c01║謂阿難言：汝今何見？阿難言：我見如來百寶輪掌眾
X16n0308_p0046c02║中開合。
X16n0308_p0046c03║既已印定昔說，就此啟發現會，故云即時如來觀
X16n0308_p0046c04║彼大眾，望其觸類旁通故。例彼所說，先約外境見
X16n0308_p0046c05║性以示客主義也。如來輪指，以阿難觀之，則為外
X16n0308_p0046c06║境屈開，反復正顯外境不住義故。問：以何見者，為
X16n0308_p0046c07║是見境？為是見性耶？答：以見掌等，只是見境，不復
X16n0308_p0046c08║見性也。掌稱百寶輪者，如來掌中有千輻輪相，可
X16n0308_p0046c09║尊可貴，擬百寶故。然如來於詢究原悟之前，舒手
X16n0308_p0046c10║開指，大眾俱見。至此屈已復開，開已又屈，大眾又
X16n0308_p0046c11║俱見。是則始終無異者，見也；屈開無定者，境也。宛
X16n0308_p0046c12║爾主客，宜應類悟，乃竟只是見境，不復見性。所謂
X16n0308_p0046c13║絲毫假飾不得者，唯此事耳。二、啟發開悟。
X16n0308_p0046c14║佛告阿難：汝見我手眾中開合，為是我手有開有合？
X16n0308_p0046c15║為復汝見有開有合？阿難言：世尊寶手眾中開合，我
X16n0308_p0046c16║見如來手自開合，非我見性有開有合。○佛言：誰動
X16n0308_p0046c17║誰靜？阿難言：佛手不住，而我見性尚無有靜，誰為無
X16n0308_p0046c18║住？
X16n0308_p0046c19║初、啟悟開合。佛告阿難者，因其不悟，仍欲向親切
X16n0308_p0046c20║處提持也。問：以手有開合，見有開合者，提醒阿難，
X16n0308_p0046c21║類會客主義故。答：以手自開合，非見開合者，因如
X16n0308_p0046c22║來提醒，始覺現前境性，宛同昔日客主，故其詞不
X16n0308_p0046c23║謬。○佛言下，啟悟動靜。阿難答處依稀，如來未便
X16n0308_p0046c24║儱侗，故復問其誰動誰靜。要知動靜二字，較前開
X16n0308_p0047a01║合無開合，更深一層。言開合者，暫時動，猶有不動
X16n0308_p0047a02║之時。無開合者，暫時靜，猶有不靜之時。今問誰動
X16n0308_p0047a03║誰靜者，令知誰為永動，誰為永靜也。答以佛手不
X16n0308_p0047a04║住者，不惟目前開合，名為不住。即當未開合前，既
X16n0308_p0047a05║開合後，亦始終不住，以本是不住法故。答以見性
X16n0308_p0047a06║尚無等者，上說無有開合，乃對動言靜。其實見性
X16n0308_p0047a07║從本以來，無有動時，對誰說靜？故云尚無有靜。靜
X16n0308_p0047a08║相尚無，況復說動，亦不可得。故曰誰為無住，無住
X16n0308_p0047a09║即動也。是則動靜二相，逈無所有，乃真不動。曉了
X16n0308_p0047a10║此者，則楞嚴大定，常住妙果，不患其不得矣。
X16n0308_p0047a11║三，一言印定。
X16n0308_p0047a12║佛言：如是！
X16n0308_p0047a13║談理入微，見處自真，故印言如是。正脈云：當知此
X16n0308_p0047a14║中但舉佛手為一切外境之例，既知佛手開合與
X16n0308_p0047a15║見性無干，則凡一切萬象及諸世界，任其紛亂動
X16n0308_p0047a16║止，皆與見性無干矣。若人於萬象中，忽然覰見此
X16n0308_p0047a17║不動之性，常恒不昧，何至為境所奪？妙之至也。約
X16n0308_p0047a18║外境啟悟竟。二、約內身啟悟（外境與性尚疎，動靜易見，內身與性
X16n0308_p0047a19║最親，動靜難分，故此復約內身啟悟）。三。一、例示塵空。二、啟發開悟。
X16n0308_p0047a20║三、一言印定。初。
X16n0308_p0047a21║如來於是從輪掌中飛一寶光在阿難右，即時阿難
X16n0308_p0047a22║迴首右盻；又放一光在阿難左，阿難又則迴首左
X16n0308_p0047a23║盻。
X16n0308_p0047a24║阿難已悟外境同客，見性同主，正當舉一三反之
X16n0308_p0047b01║時。故如來即於是時，例彼所說，次約內身見性，而
X16n0308_p0047b02║示塵空義也。飛光左右者，為欲引頭令動，乃因之
X16n0308_p0047b03║以辨見性耳。頭在阿難，即為內身。迴首左右者，光
X16n0308_p0047b04║引頭動，宛同空裏之塵。左盻右盻者，頭動見靜，宛
X16n0308_p0047b05║同塵外之空。但此義人所難知，其猶雲駛舟行，宛
X16n0308_p0047b06║似月移岸動。究竟月岸本無移動，只可以意會，不
X16n0308_p0047b07║可以見分。今頭動見靜亦然，唯有慧心者，乃可神
X16n0308_p0047b08║契。二、啟發開悟。
X16n0308_p0047b09║佛告阿難：汝頭今日何因搖動？阿難言：我見如來出
X16n0308_p0047b10║妙寶光來我左右，故左右觀，頭自搖動。○阿難！汝盻
X16n0308_p0047b11║佛光左右動頭，為汝頭動？為復見動？世尊！我頭自動，
X16n0308_p0047b12║而我見性尚無有止，誰為搖動？
X16n0308_p0047b13║初啟悟頭動，明知頭因光動，乃故意為問者，令知
X16n0308_p0047b14║一向循塵，因而身不自在，設不循塵，則內身自若
X16n0308_p0047b15║矣。答以見妙寶光來我左右者，已知循塵也。故左
X16n0308_p0047b16║右觀頭自搖動者，既已循塵，隨觀頭自然動，設欲
X16n0308_p0047b17║不動，亦不可得。以此為例，則此身從朝至暮，勞碌
X16n0308_p0047b18║奔波，竟年無休息之日，畢世絕安逸之時，總為循
X16n0308_p0047b19║塵，更無他故。此自悟頭隨境轉，宛同空裏之塵也。
X16n0308_p0047b20║○阿難下，啟悟見靜。以阿難雖悟頭隨境轉，未說
X16n0308_p0047b21║見性無干，恐墮似是，終非真領。故復問其為汝頭
X16n0308_p0047b22║自動耶？為復兼見亦動？答以頭自動搖，而我見性，
X16n0308_p0047b23║尚無有止等者，自字與上不同。上是自然義，此是
X16n0308_p0047b24║揀他義。言一向迷見為眼，只說頭搖眼轉，并見亦
X16n0308_p0047c01║動。今則不然，明其頭為自動，與彼見性，了不相關。
X16n0308_p0047c02║以此為例，則此身千里萬里，乃至死此生彼，亦唯
X16n0308_p0047c03║自動，逈然與見性無關。此悟頭動見靜，宛同塵外
X16n0308_p0047c04║之空也。又自者，由來義。言我頭自動者，不唯顧盻
X16n0308_p0047c05║佛光，名之為動。即在未顧盻前，既顧盻後，亦無不
X16n0308_p0047c06║動。以由來便是動轉法故。而我見性，尚無有止者，
X16n0308_p0047c07║止即是靜，對動而言。言此見性，不唯於未顧盻前，
X16n0308_p0047c08║既顧盻後，名之為靜。即正顧盻時，亦無有動。以由
X16n0308_p0047c09║來元自無有動故，對誰說靜？故云尚無有止。止相
X16n0308_p0047c10║尚無，況復動搖，益不可說。故云誰為搖動。此亦深
X16n0308_p0047c11║一層義也。三，一言印定。
X16n0308_p0047c12║佛言：如是！
X16n0308_p0047c13║如是者，印其所說，身見塵空，動靜酷似，將必捨動
X16n0308_p0047c14║搖之身，而取不動之見矣。正脈云：若人悟此，恒常
X16n0308_p0047c15║不隨身轉，則日用動用中，行住坐臥，皆在自性定
X16n0308_p0047c16║中。其與閉目想空，自墮法塵之影者，天淵懸絕。誌
X16n0308_p0047c17║公云：無相光中常自在，即斯義也。如來借昔顯今
X16n0308_p0047c18║竟。三、普責知而故違二。一、料其必知取捨。二、
X16n0308_p0047c19║責以故相違背。初。
X16n0308_p0047c20║於是如來普告大眾：若復眾生，以搖動者名之為塵，
X16n0308_p0047c21║以不住者名之為客。○汝觀阿難頭自動搖，見無所
X16n0308_p0047c22║動。又汝觀我手自開合，見無舒卷。
X16n0308_p0047c23║初、料其悟昔。於是普告者，因陳那已悟客塵，阿難
X16n0308_p0047c24║俱識動靜，欲令大眾同悟同識，與彼二士把手共
X16n0308_p0048a01║行也。若復眾生等者，雖泛言眾生而意指現會，言
X16n0308_p0048a02║陳那詳辯客塵義亦甚悉，若復現前眾生聞其所
X16n0308_p0048a03║說自應同彼，以搖動者名塵，以不住者名客，此料
X16n0308_p0048a04║其於昔必悟也。○汝觀下，料其知今言於昔。既悟
X16n0308_p0048a05║於今，自應類知。汝觀阿難頭自動搖，見無所動，明
X16n0308_p0048a06║是塵空。又汝觀我手自開合，見無舒卷，明是客主。
X16n0308_p0048a07║此何所不明？想已知取捨矣。二，責以故相違背。
X16n0308_p0048a08║云何汝今以動為身，以動為境，從始洎終，念念生滅，
X16n0308_p0048a09║遺失真性，顛倒行事？○性心失真，認物為己。輪迴是
X16n0308_p0048a10║中，自取流轉。
X16n0308_p0048a11║初責以故違。云何者，怪責意。意謂設若不知身境
X16n0308_p0048a12║動搖之義，則是徹底迷昧，取捨顛倒，無足怪矣。云
X16n0308_p0048a13║何汝今亦知以動為身，同彼塵義，以動為境，同彼
X16n0308_p0048a14║客義，猶故不捨。乃從始初生，洎終將死，一期在身
X16n0308_p0048a15║境中，執我我所，念念生滅，反將眼根中真常不動
X16n0308_p0048a16║之性，遺而失之。明是知而故違，真為顛倒行事，成
X16n0308_p0048a17║可怪也。○性心下。判其失利。性心失真，牒上遺失
X16n0308_p0048a18║真性。認物為己，牒上念念生滅。以身境皆物，於中
X16n0308_p0048a19║執我我所，則是認物為己耳。性心失真，必墮生死。
X16n0308_p0048a20║認物為己，不出身境。故曰輪迴是中。是中即身境
X16n0308_p0048a21║中也。無邊生死，浩劫往復。非有魔驅鬼制，豈是地
X16n0308_p0048a22║設天成。原其所由，唯以知而故違。取捨顛倒，故曰
X16n0308_p0048a23║自取流轉。言自取者，亦深警之意也。顯見不動
X16n0308_p0048a24║竟。
X16n0308_p0048b01║楞嚴經指掌疏卷一