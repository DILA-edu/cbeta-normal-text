X17n0324_p0267c02║
X17n0324_p0267c03║
X17n0324_p0267c04║
X17n0324_p0267c05║楞伽阿䟦多羅寶經卷第四。
X17n0324_p0267c06║一切佛語心品第四。
X17n0324_p0267c07║爾時大慧菩薩白佛言：世尊！惟願為說三藐三佛陁。
X17n0324_p0267c08║（亦云三耶三菩，此言正徧知。○註云：大慧！因上明真實涅槃上上地故，舉能證涅槃如來法身以請問。）我
X17n0324_p0267c09║及餘菩薩摩訶薩，善於如來自性、自覺、覺他。（如來自性，法身
X17n0324_p0267c10║自性也。）佛告大慧：恣所欲問，我當為汝隨所問說。大慧
X17n0324_p0267c11║白佛言：世尊！如來、應供、等正覺，為作耶？為不作耶？為
X17n0324_p0267c12║事耶？為因耶？為相耶？為所相耶？為說耶？為所說耶？為
X17n0324_p0267c13║覺耶？為所覺耶？如是等辭句，為異不異？（流支實叉以事為果。
X17n0324_p0267c14║○新說云：為異此等辭句，有如來法身耶？為不異此等辭句，是如來法身耶？）佛告大慧：如
X17n0324_p0267c15║來、應供、等正覺，於如是等辭句，非事非因。所以者何？
X17n0324_p0267c16║俱有過故。（若言如來法身，是作是不作，是果是因，俱有過咎。故佛遮彼過，總言非也。）大慧！
X17n0324_p0267c17║若如來是事者，或作或無常。無常故，一切事應是如
X17n0324_p0267c18║來，我及諸佛皆所不欲。（註云：若言如來法身是果事者，即同作法無常過。若同無
X17n0324_p0267c19║常者，一切世間果事，悉應是如來。故流支云：不許此法。）若非所作者，無所得故，
X17n0324_p0267c20║方便則空，同於兔角槃大之子，以無所有故。（實叉云：若非作
X17n0324_p0267c21║法，則無體性，所修方便，悉空無益，同於兔角石女之子，非作因成故。）大慧！若無事無因
X17n0324_p0267c22║者，則非有非無。若非有非無，則出於四句。四句者，是
X17n0324_p0267c23║世間言說。若出四句者，則不墮四句。不墮四句故，智
X17n0324_p0267c24║者所取。一切如來句義亦如是，慧者當知。（謂如來法身句義也。）
X17n0324_p0268a01║如我所說，一切法無我。當知此義，無我性是無我。一
X17n0324_p0268a02║切法有自性，無他性，如牛馬。（實叉云：大慧！如我所說，諸法無我。以諸法中無
X17n0324_p0268a03║有我性，故說無我，非是無有諸法自性。如來句義，應知亦然。○新說云：此引昔權以明今實也。我常方便說一
X17n0324_p0268a04║切法無有我性，故說無我，非是無有陰、界、入法之自性也。欲比法身與陰、界、入合，無有陰、界、入生死自性，非無
X17n0324_p0268a05║法身常住自性。故云：如來句義，應知亦然。）大慧！譬如非牛馬性。非馬牛性，
X17n0324_p0268a06║其實非有非無，彼非無自性。如是，大慧！一切諸法非
X17n0324_p0268a07║無自相。有自相，但非無我愚夫之所能知，以妄想故。
X17n0324_p0268a08║如是一切法空、無生、無自性，當如是知。（實叉云：譬如牛無馬性，馬
X17n0324_p0268a09║無牛性，非無自性。一切諸法亦復如是，無有自相，而非有即有，非諸愚夫之所能知。何故不知？以分別故。一切
X17n0324_p0268a10║法空，一切法無生，一切法無自性，悉亦如是。○新說云：馬體上不得說牛性是有是無，然非無馬體自性也。以
X17n0324_p0268a11║况法身與陰、界、入諸法合，法身上不得說陰、界、入性是有是無，然非無法身自性云云。○有自相，明有法身常
X17n0324_p0268a12║住自相。無我，謂聲聞。愚夫，謂外道。真實法身自相，非聲聞、外道能知者，為有妄想分別故也。惟如來法身有，一
X17n0324_p0268a13║切法空，一切法無生，一切法無自性，應當如是知。）如來如是與陰，非異非不
X17n0324_p0268a14║異。（蘇、楊二本，以如來如是，作如是如來。○註云：言法身與陰，離一異也。）若不異陰者，應
X17n0324_p0268a15║是無常。若異者，方便則空。若二者，應有異。如牛角相
X17n0324_p0268a16║似故不異，長短差別故有異。一切法亦如是。（註云：若言法身
X17n0324_p0268a17║與陰一者，應是無常。若言法身與陰異者，則同於虗空，無有益物方便。若言法身與陰二者，應有異相。如牛二
X17n0324_p0268a18║角相似，不得言異。二角長短不同，黑白差別，不得言不異。故流支云：如是一切諸法，應無異相，而有異相。）大
X17n0324_p0268a19║慧！如牛右角異左角，左角異右角，如是長短種種色
X17n0324_p0268a20║各各異。大慧！如來於陰、界、入，非異非不異。（流支云：如來法身之
X17n0324_p0268a21║相，於五陰中，不可說一，不可說異。）如是如來解脫，非異非不異。（流支云：於
X17n0324_p0268a22║解脫中，不可說一，不可說異。○新說云：上明如來法身，與陰、界、入繫縛諸法，離異不異。此又明與出世解脫法，
X17n0324_p0268a23║離異不異也。）如是如來，以解脫名說。（流支云：如是依解脫故，說名如來法身之
X17n0324_p0268a24║相。）若如來異解脫者，應色相成，色相成故應無常。若
X17n0324_p0268b01║不異者，修行者得相應無分別，而修行者見分別，是
X17n0324_p0268b02║故非異非不異。如是智及爾燄，非異非不異。（流支云：大慧！若
X17n0324_p0268b03║如來法身異解脫者，則同色相，則是無常。若如來法身不異解脫者，則無能證所證差別。大慧！而修行者，則見
X17n0324_p0268b04║能證及於所證，是故非一。大慧！如是智於所知境界，非一非異。）大慧！智及爾𦦨，非異
X17n0324_p0268b05║非不異者，（自此下，明如來真實法身也。智者，法身也。所知者，陰界入也。）非常非無
X17n0324_p0268b06║常，非作非所作，非有為非無為，非覺非所覺，非相非
X17n0324_p0268b07║所相，非陰非異陰，非說非所說，非一非異，非俱非不
X17n0324_p0268b08║俱。非一非異，非俱非不俱，故悉離一切量。（註云：見聞覺識名為
X17n0324_p0268b09║量。）離一切量，則無言說；無言說，則無生；無生，則無滅；
X17n0324_p0268b10║無滅，則寂滅；寂滅，則自性涅槃；自性涅槃，則無事無
X17n0324_p0268b11║因；無事無因，則無攀緣；無攀緣，則出過一切虗偽；出
X17n0324_p0268b12║過一切虗偽，則是如來；如來，則是三藐三佛陀。大慧！
X17n0324_p0268b13║是名三藐三佛陀佛陀。（三藐三佛陀，見上註。佛陀者，大論云：秦言知者，知過去未
X17n0324_p0268b14║來現在眾生非眾生數，有常無常等一切諸法，故名佛陀。後漢郊祀志云：漢言覺也。佛地論云：具一切智、一切
X17n0324_p0268b15║種智，離煩惱障及所知障，於一切法、一切種相，能自開覺，亦能開覺一切有情，故名為佛。今云是名三藐三佛
X17n0324_p0268b16║陀佛陀者，下佛陀二字，乃彰其能覺之義，具正徧知覺也。）大慧！三藐三佛陀佛陀
X17n0324_p0268b17║者，離一切根量。（躡前重釋，結酬所問，明如來法身正徧知覺者，永離一切諸根境界，不可
X17n0324_p0268b18║以識情虗妄測度。）爾時世尊，欲重宣此義，而說偈言：
X17n0324_p0268b19║悉離諸根量，無事亦無因。已離覺所覺，亦離相所
X17n0324_p0268b20║相。（自此七偈，頌法身離念，超過二見。此總明悉離也。）陰緣等正覺，一異莫
X17n0324_p0268b21║能見。若無有見者，云何而分別？（若五陰諸緣與正覺，既無一異可見，
X17n0324_p0268b22║云何更有妄想分別？）非作非不作，非事亦非因。非陰非在陰，
X17n0324_p0268b23║亦非有餘雜。（言法身離如是等法過咎也。）亦非有諸性，如彼妄
X17n0324_p0268b24║想見。當知亦非無，此法法亦爾。以有故有無，以無
X17n0324_p0268c01║故有有。若無不應受，若有不應想。（實叉云：無既不可取，有亦不應
X17n0324_p0268c02║說。○有無因相待而生，有無既離，受想則空。）或於我非我，言說量留連。
X17n0324_p0268c03║沈溺於二邊，自壞壞世間。（言愚夫不知如來法身體離有無，計著於我非
X17n0324_p0268c04║我等言說量，溺於一切二邊過患，則自壞壞他，流轉生死。）解脫一切過，正觀察
X17n0324_p0268c05║我通。是名為正觀，不毀大導師。（言離有無一切過患，則能正見如來
X17n0324_p0268c06║法身自通，不毀導師所說法要。）
X17n0324_p0268c07║爾時大慧菩薩復白佛言：世尊！如世尊說：修多羅攝
X17n0324_p0268c08║受不生不滅。又世尊說：不生不滅是如來異名。云何
X17n0324_p0268c09║世尊為無性故，說不生不滅？為是如來異名？（大慧！因上言：如
X17n0324_p0268c10║來法身無有生滅。又如佛昔修多羅中，分別攝取不生不滅，說此即是如來異名。然不生不滅，此則無性，云何
X17n0324_p0268c11║說為如來異名？故大慧！舉此二教相違，以請如來會通，為是無性？為是如來異名？）佛告大慧：
X17n0324_p0268c12║我說一切法不生不滅，有無品不現。（一切法生則墮有，滅則墮無。不
X17n0324_p0268c13║生不滅，則超有無品類，故曰不現。）大慧白佛言：世尊！若一切法不生
X17n0324_p0268c14║者，則攝受法不可得。一切法不生故，若名字中有法
X17n0324_p0268c15║者，惟願為說。（大慧！於此起有無之疑，且曰：若一切法不生，攝受法不可得者，是一切法不生
X17n0324_p0268c16║故。若於不生名字中有不生法者，冀佛為說。）佛告大慧：善哉善哉！諦聽諦
X17n0324_p0268c17║聽！善思念之！吾當為汝分別解說。大慧白佛言：唯然
X17n0324_p0268c18║受教。佛告大慧：我說如來非無性，亦非不生不滅。攝
X17n0324_p0268c19║一切法，亦不待緣故。不生不滅，亦非無義。（如來非無性者，謂非
X17n0324_p0268c20║無性，亦非不生不滅故。攝生滅一切法，亦不待生滅因緣故。不生不滅，然亦非無於義。）大慧！我
X17n0324_p0268c21║說意生法身，如來名號。彼不生者，一切外道、聲聞、緣
X17n0324_p0268c22║覺、七住菩薩，非其境界。大慧！彼不生，即如來異名。（佛說
X17n0324_p0268c23║不生不滅，即是如來意生法身別異之名也。凡愚外道、昧劣二乘、七地菩薩，心量未滅，非其境界，是皆不能了
X17n0324_p0268c24║耳。）大慧！譬如因陀羅、釋迦、不蘭陀羅，（或云釋迦提婆因陀羅，又云富
X17n0324_p0269a01║蘭陀及憍尸迦，皆帝釋異名。）如是等諸物，一一各有多名，亦非多
X17n0324_p0269a02║名而有多性，亦非無自性。（實叉云：譬如帝釋，地及虗空，乃至手足，隨一一物，各
X17n0324_p0269a03║有多名。非以名多而有多體，亦非無體。○如來雖有眾多名字，然無異體。故舉帝釋，雖有多名，其體是一。然非
X17n0324_p0269a04║因多名而有多體，非因多體而有多性，況亦非無自性。）如是，大慧！我於此娑呵
X17n0324_p0269a05║世界，有三阿僧祇百千名號。（娑呵，舊曰娑婆，亦曰索訶，此云能忍。阿僧祇，此
X17n0324_p0269a06║云無數。）愚夫悉聞，各說我名，而不解我如來異名。（實叉云：諸
X17n0324_p0269a07║凡愚人，雖聞雖說，而不知是如來異名。）大慧！或有眾生，知我如來者，有
X17n0324_p0269a08║知一切智者，有知佛者，有知救世者，有知自覺者，有
X17n0324_p0269a09║知導師者，有知廣導者，有知一切導者，有知仙人者，
X17n0324_p0269a10║有知梵者，有知毗紐者，有知自在者，有知勝者，有知
X17n0324_p0269a11║迦毗羅者，有知真實邊者，有知月者，有知日者，有知
X17n0324_p0269a12║主者，有知無生者，有知無滅者，有知空者，有知如如
X17n0324_p0269a13║者，有知諦者，有知實際者，有知法性者，有知涅槃者，
X17n0324_p0269a14║有知常者，有知平等者，有知不二者，有知無相者，有
X17n0324_p0269a15║知解脫者，有知道者，有知意生者。大慧！如是等三阿
X17n0324_p0269a16║僧祇百千名號，不增不減。此及餘世界，皆悉知我，如
X17n0324_p0269a17║水中月，不出不入。（如上略舉。或有知者，三十三種名，以例多數也。毗紐，此云大力。迦毗
X17n0324_p0269a18║羅，城名。以佛生彼城，因名迦毗羅仙。如是等滿三無數百千名號，稱謂不同。然其體唯一，無有增減。此方餘界，
X17n0324_p0269a19║有利根者，能知如來法身，隨眾生心現，實無去來。譬如皎月，影現眾水，何有出入哉？）彼諸愚夫，
X17n0324_p0269a20║不能知我，墮二邊故。然悉恭敬供養於我，而不善解
X17n0324_p0269a21║知辭句義趣，不分別名，不解自通，計著種種言說章
X17n0324_p0269a22║句，於不生不滅作無性想，不知如來名號差別。（言彼愚夫，
X17n0324_p0269a23║不知如來真實法身，無有出入，墮二邊見。雖亦恭敬供養，然不了名字句義，不能分別百千名號，不出一法身，
X17n0324_p0269a24║不解法身自通，但執著言教，而謂不生不滅是無體性，不明是佛隨眾生心現種種名字。）如因陀
X17n0324_p0269b01║羅、釋迦、不蘭陀羅，不解自通，會歸終極，於一切法，隨
X17n0324_p0269b02║說計著。（終極之旨，不善會歸，故於一切諸法，隨言說而計著。）大慧！彼諸癡人，作
X17n0324_p0269b03║如是言：義如言說，義說無異。所以者何？謂義無身故。
X17n0324_p0269b04║言說之外，更無餘義，唯止言說。（彼諸愚癡，謂義如言說，即言說是義，而體
X17n0324_p0269b05║性亦無，義止言說而已。）大慧！彼惡燒智，不知言說自性，不知言
X17n0324_p0269b06║說生滅，義不生滅。大慧！一切言說，墮於文字，義則不
X17n0324_p0269b07║墮。離性非性故，無受生，亦無身。（實叉云：離有離無故，無生無體故。○新說
X17n0324_p0269b08║云：明一切語言墮於名字，而真實義不墮名字。以離有無、無受生、無身相，是故不墮。）大慧！如來
X17n0324_p0269b09║不說墮文字法，文字有無不可得故，除不墮文字。（實叉
X17n0324_p0269b10║云：唯除不墮於文字者。○新說云：如來應機所說諸法，雖盈龍宮、徧法界，其實不墮文字言說。文字言說本性
X17n0324_p0269b11║離故，唯除方便，正顯實義。不墮名教者，是達如來說法之微旨也。）大慧！若有說言：如
X17n0324_p0269b12║來說墮文字法。者，此則妄說，法離文字故。是故，大慧！
X17n0324_p0269b13║我等諸佛及諸菩薩，不說一字，不答一字。所以者何？
X17n0324_p0269b14║法離文字故，非不饒益義。說言說者，眾生妄想故。（法雖
X17n0324_p0269b15║離文字相，非不有饒益之義，而所說言說，為破眾生妄想故也。）大慧！若不說一切法
X17n0324_p0269b16║者，教法則壞。教法壞者，則無諸佛、菩薩、緣覺、聲聞。若
X17n0324_p0269b17║無者，誰說為誰？（言無諸佛、菩薩、聲聞、緣覺，誰為說法者，復為誰說法。）是故，大慧！
X17n0324_p0269b18║菩薩摩訶薩莫著言說，隨宜方便，廣說經法。以眾生
X17n0324_p0269b19║希望煩惱不一故，我及諸佛為彼種種異解眾生而
X17n0324_p0269b20║說諸法，令離心、意、意識故，不為得自覺聖智處。（雖今說一
X17n0324_p0269b21║切法，然不可著於言說，為法離言說相也。但以眾生貪求煩惱不一故，為隨宜說法，明方便言教。是諸如來隨
X17n0324_p0269b22║眾生心，欲解不同而為開演，令離妄識生滅，不為得自覺聖智處者說也。）大慧！於一切法
X17n0324_p0269b23║無所有，覺自心現量，離二妄想。諸菩薩摩訶薩，依於
X17n0324_p0269b24║義，不依文字。若善男子、善女人，依文字者，自壞第一
X17n0324_p0269c01║義，亦不能覺他，墮惡見相續而為眾說。不善了知一
X17n0324_p0269c02║切法、一切地、一切相，亦不知章句。（此示菩薩應依實義，莫隨言說。若依
X17n0324_p0269c03║文字者，損壞自他，不得明悟。）若善一切法、一切地、一切相，通達章
X17n0324_p0269c04║句，具足性義，彼則能以正無相樂而自娛樂，平等大
X17n0324_p0269c05║乘，建立眾生。（實叉云：亦能令他安住大乘。○此言善了如實法性義者，有如上益。）大慧！
X17n0324_p0269c06║攝受大乘者，則攝受諸佛、菩薩、緣覺、聲聞。攝受諸佛、
X17n0324_p0269c07║菩薩、緣覺、聲聞者，則攝受一切眾生。攝受一切眾生
X17n0324_p0269c08║者，則攝受正法。攝受正法者，則佛種不斷。佛種不斷
X17n0324_p0269c09║者，則能了知得殊勝入處。（即自覺聖智所證處也。）知得殊勝入
X17n0324_p0269c10║處菩薩摩訶薩，常得化生，建立大乘十自在力，現眾
X17n0324_p0269c11║色像，通達眾生形類、希望、煩惱諸相，如實說法。如實
X17n0324_p0269c12║者，不異。（實叉云：無異無別。）如實者，不來不去相，一切虗偽息，
X17n0324_p0269c13║是名如實。大慧！善男子、善女人，不應攝受，隨說計著。
X17n0324_p0269c14║真實者，離文字故。（此明菩薩知得殊勝入處已，欲令眾生安住大乘，以十自在力，現眾
X17n0324_p0269c15║色像，隨其所宣，說如實法。如實法者，無異無別，不來不去，一切戲論虗偽，悉皆息滅。勸令不應如言執著於義，
X17n0324_p0269c16║以真實法離文字故。○十自在力：一、是處非處力，二、業力，三、定力，四、根力，五、欲力，六、性力，七、至處道力，八、宿命
X17n0324_p0269c17║力，九、天眼力，十、漏盡力。）大慧！如為愚夫以指指物，愚夫觀指不
X17n0324_p0269c18║得實義。如是愚夫隨言說指，攝受計著至竟不捨，終
X17n0324_p0269c19║不能得離言說指第一實義。（愚夫計著言說至竟不捨，如人以指指物示人，
X17n0324_p0269c20║彼人但觀於指不觀於物。如來亦復如是，以言說方便之指，指第一真實之義示於愚夫，彼愚但觀言說之指，
X17n0324_p0269c21║不觀真實之義，故曰終不能得離言說指第一實義也。下正舉喻明之。）大慧！譬如嬰兒
X17n0324_p0269c22║應食熟食不應食生，若食生者則令發狂，不知次第
X17n0324_p0269c23║方便熟故。大慧！如是不生不滅不方便修則為不善。
X17n0324_p0269c24║（實叉云：譬如嬰兒應食熟食，有人不解成熟方便而食生者，則發狂亂。不生不滅亦復如是，不方便修則為不
X17n0324_p0270a01║善。）是故應當善修方便，莫隨言說如視指端。是故大
X17n0324_p0270a02║慧！於真實義當方便修。真實義者，微妙寂靜是涅槃
X17n0324_p0270a03║因。言說者，妄想合。妄想者，集生死。大慧！真實義者，從
X17n0324_p0270a04║多聞者得。大慧！多聞者，謂善於義非善言說。善義者，
X17n0324_p0270a05║不隨一切外道經論，身自不隨亦不令他隨，是則名
X17n0324_p0270a06║曰大德多聞。是故欲求義者，當親近多聞，所謂善義
X17n0324_p0270a07║與此相違，計著言說應當遠離。（新說云：此明由悟真實義故，離諸妄想散
X17n0324_p0270a08║亂而得涅槃也。真實義者，從多聞者得。多聞者，謂善思修隨順於義，非獨善言說也。不令自他墮外道惡見，名
X17n0324_p0270a09║曰多聞。是故欲求實義者當親近，與義相違者慎勿近之。）
X17n0324_p0270a10║爾時大慧菩薩，復承佛威神，而白佛言：世尊！世尊顯
X17n0324_p0270a11║示不生不滅，無有奇特。所以者何？一切外道，因亦不
X17n0324_p0270a12║生不滅。世尊亦說虗空非數緣滅，及涅槃界不生不
X17n0324_p0270a13║滅。（因上佛說不生不滅之義，大慧謂外道亦說諸因不生不滅，故曰無有奇特。與世尊說三無為法不生不
X17n0324_p0270a14║滅，無有異也。）世尊！外道說因，生諸世間。世尊亦說無明、愛、
X17n0324_p0270a15║業、妄想為緣，生諸世間。彼因此緣，名差別耳。外物因
X17n0324_p0270a16║緣亦如是。世尊與外道論，無有差別。（自白佛言下，大慧意謂一切外
X17n0324_p0270a17║道說諸因為不生不滅，世尊亦說三無為法為不生不滅。又諸外道說依諸因故生諸世間，而世尊亦說無明
X17n0324_p0270a18║等為緣生諸世間。又外道說依外物因緣而生諸法，世尊亦爾。故疑世尊所說，與外道言論，無有差別也。）微
X17n0324_p0270a19║塵、勝妙、自在、眾生主等，如是九物，不生不滅。世尊亦
X17n0324_p0270a20║說一切性不生不滅，有無不可得。（新說云：此出外道不生滅義。九物，體
X17n0324_p0270a21║也。一、時，二、方，三、虗空，四、微塵，五、四大種，六、大梵天，七、勝妙天，八、大自在天，九、眾生主。謂諸外道，計此九物不生
X17n0324_p0270a22║不滅，能與生死諸法作因，通名作者。與佛大乘說一切性本非生滅，若有若無，悉不可得，亦無異。○自在，即大
X17n0324_p0270a23║自在天。眾生主，即世界主也。）外道亦說四大不壞自性，不生不滅。
X17n0324_p0270a24║四大常是四大，乃至周流諸趣，不捨自性。世尊所說，
X17n0324_p0270b01║亦復如是。是故我言：無有奇特。惟願世尊，為說差別。
X17n0324_p0270b02║所以奇特，勝諸外道。若無差別者，一切外道，皆亦是
X17n0324_p0270b03║佛，以不生不滅故。而世尊說：一世界中，多佛出世。者，
X17n0324_p0270b04║無有是處。如向所說：一世界中，應有多佛，無差別故。
X17n0324_p0270b05║（大慧意謂：世尊所說之法，與外道所說，無有差別。故指外道亦皆是佛。又謂：世尊當說：一世界中，無有多佛出
X17n0324_p0270b06║世。若向所說法，果與外道無別，則一世界中，應有多佛出世，無有差別。）佛告大慧：我說
X17n0324_p0270b07║不生不滅，不同外道不生不滅。所以者何？彼諸外道，
X17n0324_p0270b08║有性自性，得不生不變相。（謂計諸法性，實有自性，得不生不滅之相。變即滅也。）
X17n0324_p0270b09║我不如是，墮有無品。大慧！我者，離有無品，離生滅，非
X17n0324_p0270b10║性非無性。如種種幻夢現，故非無性。云何無性？謂色
X17n0324_p0270b11║無自性相攝受，現不現故，攝不攝故。（楊云：色本無自性，但人攝受與
X17n0324_p0270b12║不攝受，現與不現，乃有或有或無之見。）以是故，一切性，無性非無性。但
X17n0324_p0270b13║覺自心現量，妄想不生，安隱快樂，世事永息。愚癡凡
X17n0324_p0270b14║夫，妄想作事，非諸聖賢。（計有無生滅，是愚夫妄想所作之事也。）不實妄
X17n0324_p0270b15║想，如揵闥婆城，及幻化人。（上舉喻明不實妄想，下釋喻合法）。大慧！如
X17n0324_p0270b16║揵闥婆城及幻化人，種種眾生商賈出入。愚夫妄想
X17n0324_p0270b17║謂真出入，而實無有出者入者，但彼妄想故。如是，大
X17n0324_p0270b18║慧！愚癡凡夫起不生不滅惑，彼亦無有有為無為。如
X17n0324_p0270b19║幻人生，其實無有若生若滅，性無性無所有故。一切
X17n0324_p0270b20║法亦如是，離於生滅。愚癡凡夫墮不如實，起生滅妄
X17n0324_p0270b21║想，非諸聖賢（謂愚癡凡夫不解不生不滅如實之理，妄起生滅不生滅之惑。當知有為無為、
X17n0324_p0270b22║若生若滅、性有性無無所有故，一切諸法離生滅。凡夫妄想起諸異見，非聖賢也）。不如實者
X17n0324_p0270b23║不爾，如性自性妄想亦不異。若異妄想者，計著一切
X17n0324_p0270b24║性自性，不見寂靜。不見寂靜者，終不離妄想（不如實者不爾，
X17n0324_p0270c01║謂凡夫墮不如實，非實有所墮。如性自性有實性相，與生滅妄想虗偽不實亦無有異。若以一切性自性有實
X17n0324_p0270c02║性相，異於生滅妄想虗偽者，反執一切性自性有實性相，不見本來寂靜義故。不見本來寂靜義者，則成有相，
X17n0324_p0270c03║終不離妄想分別故。下文云云）。是故，大慧！無相見勝非相見。相見者，
X17n0324_p0270c04║受生因故不勝（計有性相得不生不滅者，是受生因）。大慧！無相者，妄想
X17n0324_p0270c05║不生不起不滅，我說涅槃。大慧！涅槃者，如真實義見，
X17n0324_p0270c06║離先妄想心心數法（義見第三卷），逮得如來自覺聖智，我
X17n0324_p0270c07║說是涅槃。爾時，世尊欲重宣此義，而說偈言：
X17n0324_p0270c08║滅除彼生論（實义云：為除有生執），建立不生義。我說如是法，
X17n0324_p0270c09║愚夫不能知，一切法不生，無性無所有（頌上性無性無所有
X17n0324_p0270c10║故）。揵闥婆幻夢，有性者無因，不生無自性，何因空
X17n0324_p0270c11║當說（言諸法之性，雖有而無因，所以不生者，為無自性。何因無自性？以諸法空故，當如是說）？
X17n0324_p0270c12║以離於和合，覺知性不現，是故空不生，我說無自
X17n0324_p0270c13║性（覺知之性，隨諸法因緣和合而現，若離和合緣，此覺知性自然不現，故法空不生，說無自性也）。
X17n0324_p0270c14║謂一一和合，性現而非有，分析無和合，非如外道
X17n0324_p0270c15║見。夢幻及垂髮，野馬揵闥婆，世間種種事，無因而
X17n0324_p0270c16║相現（緣生之法，謂從眾緣和合而有，故無自性，雖現而非實。既無和合，即無生，非如外道計有
X17n0324_p0270c17║和合生也。夢幻、垂髮等，喻世間諸事，妄現其相，初無有因。野馬，即陽燄遊氣）。折伏有因
X17n0324_p0270c18║論，申暢無生義，申暢無生者，法流永不斷。熾然無
X17n0324_p0270c19║因論，恐怖諸外道（邪論既破，正法流行，則此無因世出世論，熾然如大火聚，於是
X17n0324_p0270c20║諸外道輩，望風而震。〔攝〕如來說法，多以火聚為喻）。
X17n0324_p0270c21║爾時大慧以偈問曰（自此下四節問答，流支實叉通為一偈）：
X17n0324_p0270c22║云何何所因？（註云：佛問外道言：汝生法云何生？為從有因生？為從無因生？答言：從有因
X17n0324_p0270c23║生。既從有因生，即問：何所因？答言：從微塵世性四大等因生。）彼以何故生？（註云：又問：
X17n0324_p0270c24║彼四大等復以何故生？答言：四大等無因生。）於何處和合，而作無因論？
X17n0324_p0271a01║（註云：佛言：若四大等無因，無因則無法，無法則無處，無處則無和合，無和合則無生。何得立四大等無因
X17n0324_p0271a02║生諸世間論？○大慧舉世尊與外道問答成偈，為反質問也。）
X17n0324_p0271a03║爾時，世尊復以偈答：
X17n0324_p0271a04║觀察有為法，非無因有因，彼生滅論者，所見從是
X17n0324_p0271a05║滅。（佛言：應觀有為一切諸法非無因生，非有因生故說無生，則外道生滅所見之論自此毀滅矣。
X17n0324_p0271a06║已上破外道計從因生。）
X17n0324_p0271a07║爾時，大慧說偈問曰：
X17n0324_p0271a08║云何為無生？為是無性耶？為顧視諸緣，有法名無
X17n0324_p0271a09║生？名不應無義，惟為分別說。（大慧問：無生為諸法無性名無生耶？為顧
X17n0324_p0271a10║待諸緣名無生耶？為諸法有性名無生耶？既有無生名，不應無此無生義，惟願如來為分別說。）
X17n0324_p0271a11║爾時，世尊復以偈答：
X17n0324_p0271a12║非無性無生，亦非顧諸緣，非有性而名，名亦非無
X17n0324_p0271a13║義。一切諸外道，聲聞及緣覺，七住非境界，是名無
X17n0324_p0271a14║生相。（如來答大慧所問：非諸法無性，得名無生。非別有生性，顧待諸緣，得名無生。非諸法有性，
X17n0324_p0271a15║得名無生。既有無生名，非無無生義。此是意生法身，名作無生。外道、二乘、七地菩薩，非其境界。）遠
X17n0324_p0271a16║離諸因緣，亦離一切事，唯有微心住，想所想俱離，
X17n0324_p0271a17║其身隨轉變，我說是無生。（唯有微心住，言唯有離有無，微妙寂靜心，湛然
X17n0324_p0271a18║常住。離想所想，則意生身隨機示現，無有障礙，故說是無生也。）無外性無性，亦無
X17n0324_p0271a19║心攝受，斷除一切見，我說是無生。如是無自性，空
X17n0324_p0271a20║等應分別，非空故說空，無生故說空。（如是無生、無自性空，與因
X17n0324_p0271a21║緣等法，應當分別。然非如太虗斷滅空等，故說空。謂法身無生，故說空。○註云：已上說如來意生法身，以
X17n0324_p0271a22║為無生。）因緣數和合，則有生有滅，離諸因緣數，無別
X17n0324_p0271a23║有生滅。（註云：但有十二因緣數轉變，故說名生滅。離此數外，更無有生法也。）捨離因
X17n0324_p0271a24║緣數，更無有異性，若言一異者，是外道妄想。有無
X17n0324_p0271b01║性不生，非有亦非無，除其數轉變，是悉不可得。（若離
X17n0324_p0271b02║妄緣，更無異生性。除十二數轉變，則生性有無等四句，悉不可得。）但有諸俗數，展
X17n0324_p0271b03║轉為鉤鎻，離彼因緣鎻，生義不可得。（諸俗數，謂因緣十二支。○
X17n0324_p0271b04║新說云：凡夫不能了諸妄緣，是故長劫為之鉤鎻，連環不斷。故目因緣為鉤鎻。若離妄緣，無別生法。）生
X17n0324_p0271b05║無性不起，離諸外道過。但說緣鉤鎻，凡愚不能了。
X17n0324_p0271b06║（緣生無自性故，生而不生。起即生義。故實叉云：生無故不生，不生故離外道生法之過。我但說因緣為鉤
X17n0324_p0271b07║鎖，而愚夫不能了知緣中無生也。）若離緣鉤鎻，別有生性者。是則
X17n0324_p0271b08║無因論，破壞鉤鎻義。（謂因緣之外，別更有生性。是則無因，成外道論，破壞佛所
X17n0324_p0271b09║說因緣義也。餘義下文明之。）如燈顯眾像，鉤鎻現若然。是則離
X17n0324_p0271b10║鉤鎻，別更有諸性。（實叉作諸法。○註云：此一行偈，是外道立。生性是先有，要待因
X17n0324_p0271b11║緣生。譬如眾像是先有，要待燈照始得見。故言鉤鎻現。若然，鉤鎻者，因緣也。言因緣現生法，亦如燈光現
X17n0324_p0271b12║眾像。佛言：若如此論者，是則離因緣外，別更有生性也。）無性無有生，如虗空
X17n0324_p0271b13║自性。（實叉云：無生則無性，體性如虗空。）若離於鉤鎻，慧無所分別。
X17n0324_p0271b14║（離因緣則無生，法慧何所施？）復有餘無生，賢聖所得法。彼生無
X17n0324_p0271b15║生者，是則無生忍。（餘無生，指二乘等。彼生，謂四相生。言二乘等於彼生、住、異、滅，當
X17n0324_p0271b16║體即空。此無生，即是無生法忍也。）若使諸世間，觀察鉤鎻者。一切
X17n0324_p0271b17║離鉤鎻，從是得三昧。（若使諸世間人，觀察鉤鎻義者，了知一切諸法，本離鉤鎻，
X17n0324_p0271b18║從此得解脫三昧。）癡愛諸業等，是則內鉤鎻。（註云：成內身因緣。○新說
X17n0324_p0271b19║云：此言無明與愛業者，於十二有支因緣中，略舉其三也。若具言之，即無明緣行，行緣識，識緣名色，名色
X17n0324_p0271b20║緣六入，六入緣觸，觸緣受，受緣愛，愛緣取，取緣有，有緣生，生緣老死憂悲苦惱。此明三世妄因果法。謂過
X17n0324_p0271b21║去有二支因：一、無明，二、行。現在有五支果：一、識，二、名色，三、六入，四、觸，五、受。現在有三支因：一、愛，二、取，三、有。
X17n0324_p0271b22║未來有二支果：一、生，二、老死。言一切眾生，無始以來，皆為無明。十二因緣，長劫鉤鎻，徃來三界牢獄之中，
X17n0324_p0271b23║無有出離。智者了悟，修道斷除，即得解脫。故云無明滅則行滅，乃至生滅即老死滅。當知滅妄因緣，故須
X17n0324_p0271b24║修道。問：云何修道？答：推求十二因緣根本，乃是無明。因無明故，起煩惱業；因業故，起果報。而有諸苦，皆因
X17n0324_p0271c01║無明為根本。如人伐樹，須先斷其根。問：無明何者是？答：不覺心是。以不覺故，妄起分別心外見法，謂有謂
X17n0324_p0271c02║無，謂是謂非，謂得謂失，受諸果報。身心等苦，皆由無明。我今欲斷無明，先須自覺心源，隨心所起一切妄
X17n0324_p0271c03║想，皆從不覺心生。須知自心之性，本無生滅，亦無來去。何以得知？一切妄念，忽然而起，覺即不生。云何名
X17n0324_p0271c04║覺？如貪、嗔、癡起時，還以自心觀察推求：此貪、嗔、癡，有何形狀？為青黃，為赤白？為未來，為過去，為現在？為在
X17n0324_p0271c05║內、外、中間？推求貪、嗔、癡，都無形狀。若本來是有，今日覺時，亦應可見。今覺既無，故知由不覺故，忽然妄起，
X17n0324_p0271c06║覺即不生。故覺是無明對治，此現在無明不可得。以無無明故，一切妄想煩惱不生；煩惱不生故，業不生；
X17n0324_p0271c07║業不生故，無過去二因；無二因故，現在五果不生；五果不生故，愛、取、有三因不生；現在三因無故，未來二
X17n0324_p0271c08║果報不生，名斷十二因緣鉤鎻。此十二因緣無處，名為涅槃。此自覺聖智，名為菩提。依此十二因緣觀察
X17n0324_p0271c09║修行者，通有三類：上智觀者，得佛菩提；中智觀者，得緣覺菩提；下智觀者，得聲聞菩提。故肇論云：三乘觀
X17n0324_p0271c10║法無異，但心有大小為差耳。○癡即無明。）鑽燧泥團輪，種子等名外。（鑽燧
X17n0324_p0271c11║得火，泥團成瓶，種子生芽。此三者，成外物因緣也。）若使有他性，而從因緣
X17n0324_p0271c12║生，彼非鉤鎻義，是則不成就。（若使先有他性，從因緣生者，彼非因緣義，
X17n0324_p0271c13║則此義不成。此明無有他性，以待因緣而生也。）若生無自性，彼為誰鉤鎻？
X17n0324_p0271c14║展轉相生故，當知因緣義。（若一切生法無自性者，則彼因緣與誰為因緣？
X17n0324_p0271c15║此明因緣非無有性也。以其展轉相生故，當知有因緣義，無別有生性也。）堅濕煖動法，
X17n0324_p0271c16║凡愚生妄想，離數無異法，是則說無性。（堅、濕、煖、動四大種性，
X17n0324_p0271c17║凡愚於此而生妄想，種種計著。故佛謂離彼因緣數外，別無異法，是以說四大無有自性。）如毉
X17n0324_p0271c18║療眾病，無有若干論，以病差別故，為設種種治。我
X17n0324_p0271c19║為彼眾生，破壞諸煩惱，（實叉云滅除煩惱病。）知其根優劣，為
X17n0324_p0271c20║彼說度門。非煩惱根異，而有種種法，唯說一乘法，
X17n0324_p0271c21║是則為大乘。（註云：以人異故說異，非法性有二；以病別治殊，非真如有別。故言唯說一
X17n0324_p0271c22║乘法，是則為大乘。）
X17n0324_p0271c23║爾時大慧菩薩摩訶薩復白佛言：世尊！一切外道皆
X17n0324_p0271c24║起無常妄想，世尊亦說一切行無常是生滅法。此義
X17n0324_p0272a01║云何？為邪？為正？為有幾種無常？（新說云：因上愚癡凡夫墮不如實起生滅
X17n0324_p0272a02║妄想，非諸聖賢。謂外道凡夫不得如實而起無常生滅妄見，故說無常。聖賢得如實理，應不起無常生滅妄見。
X17n0324_p0272a03║世尊！何故亦言諸行無常是生滅法？未知此說孰為邪正？所言無常，復有幾種耶？）佛告大慧：
X17n0324_p0272a04║一切外道有七種無常，非我法也。何等為七？彼有說
X17n0324_p0272a05║言：作已而捨，是名無常。（新說云：有外道說四大種性，無始造作色等諸法。作已而
X17n0324_p0272a06║捨，即計所作法是其無常。）有說：形處壞，是名無常。（註云：謂六道形相變壞無常，四
X17n0324_p0272a07║大是常。）有說：即色是無常。（註云：計色壞故無常。）有說：色轉變中間，
X17n0324_p0272a08║是名無常。無間自之散壞，如乳酪等。轉變中間不可
X17n0324_p0272a09║見，無常毀壞，一切性轉。（計兩色中間有無常法，變一切性，相續不斷，能令變異，自
X17n0324_p0272a10║然歸滅。如乳酪等兩色中間，有無常法不可見。此之無常，能轉一切性。）有說：性無常。（實叉
X17n0324_p0272a11║以性作物。下二性字同。○註云：言此性無常，如杖瓦等，能破諸物。）有說：性無性無常。
X17n0324_p0272a12║（註云：性者，造色性也。無性者，色壞也。名此為無常。）有說：一切法不生無常，入
X17n0324_p0272a13║一切法。（楊云：以不生而復生一切法，是以不生而入生也。以不生而入生，故云不生無常，入一切法。）
X17n0324_p0272a14║大慧！性無性無常者，謂四大及所造自相壞，四大自
X17n0324_p0272a15║性不可得不生。（此破第六性無性無常。○新說云：謂能造大種所造諸法，虗妄不實，其相
X17n0324_p0272a16║滅壞。大種自性不可得故，本來無起，無起故無滅。何□能造所造實法言無常耶？）彼不生無
X17n0324_p0272a17║常者，非常無常。一切法有無不生分析，乃至微塵不
X17n0324_p0272a18║可見，是不生義非生，是名不生無常相。若不覺此者，
X17n0324_p0272a19║墮一切外道生無常義。（此破第七不生無常。○註云：佛言不生非是生法，則無一
X17n0324_p0272a20║切有無性，不可說言常無常。○謂法若是生，可分析生法作微塵，求生法不可得，乃名作不生。故不生非是生，
X17n0324_p0272a21║不得滅生名無常。若滅生名無常者，是名不生無常相。若不覺此不生無常相者，則墮外道生無常義。）大
X17n0324_p0272a22║慧！性無常者，是自心妄想，非常無常性。所以者何？謂
X17n0324_p0272a23║無常自性不壞。大慧！此是一切性無性無常事。除無
X17n0324_p0272a24║常，無有能令一切法性無性者，如杖瓦石破壞諸物。
X17n0324_p0272b01║（此破第五性無常。○彼外道立無常自性無有壞滅，能令一切諸法之性無性成無常事。若除此無常，自不壞
X17n0324_p0272b02║性，無有能壞滅諸法之性為無性者。仍舉喻如槌杖瓦石，能壞於物而自不壞。）現見各各不
X17n0324_p0272b03║異，是性無常事。非作所作有差別，此是無常此是事。
X17n0324_p0272b04║作所作無異者，一切性常無因性。（註云：自此以下，是佛破外道性無常
X17n0324_p0272b05║也。言現見性無常，與所破事無有異體，故云非作所作有差別。作者，性無常也。所作者，所破事也。若有異體，何
X17n0324_p0272b06║不指訂此是性無常，此是所破事？若性無常與所破事無異體者，一切性常則無因性。）大慧！一
X17n0324_p0272b07║切性無性有因，非凡愚所知。（新說云：以外道計除性無常，無有能令人天變
X17n0324_p0272b08║化有無者。是故佛言：人天依正一切諸法生起滅壞，實亦有因，但非凡愚之所能了。）非因不相
X17n0324_p0272b09║似事生。若生者，一切性悉皆無常。是不相似事，作所
X17n0324_p0272b10║作無有別異，而悉見有異。（上已破性無常能壞諸法，此復破轉計性無常能生
X17n0324_p0272b11║諸法也。佛謂一切生法，如種粟得粟，種豆得豆，非因不相似事而生。若因不相似事而生者，如種粟得豆，種豆
X17n0324_p0272b12║得粟，則諸法之性悉歸無常矣。是不相似事，能作性無常，所作一切事，應無別異。而世之所見諸法，云何各各
X17n0324_p0272b13║有異？）若性無常者，墮作因性相。若墮者，一切性不究竟。
X17n0324_p0272b14║（若計性無常為能壞諸法者，墮作因性相。既墮作因性相，則一切法悉歸無常，故曰不究竟。）一切性
X17n0324_p0272b15║作因相墮者，自無常應無常。無常無常故，一切性不
X17n0324_p0272b16║無常應是常。（實叉云：若無常性是有法者，應同所作，自是無常。自無常故，所無常法皆應是
X17n0324_p0272b17║常。○新說云：若計性無常性為能生因是有法者，應同所作，性不究竟，自是無常也。自無常故，何能滅壞生起
X17n0324_p0272b18║諸法？所無常法皆應是常。何以故？既同所作，而計常住，自不滅壞，故所作法皆是常也。）若無常
X17n0324_p0272b19║入一切性者，應墮三世。彼過去色與壞俱，未來不生。
X17n0324_p0272b20║色不生故，現在色與壞相俱。色者，四大積集差別，四
X17n0324_p0272b21║大及造色自性不壞。離異不異故，一切外道一切四
X17n0324_p0272b22║大不壞。（實叉云：若無常性住諸法中，應同諸法墮於三世，與過去色同時已滅，未來不生，現在俱壞。一
X17n0324_p0272b23║切外道計四大種體性不壞色者，即是大種差別。大種造色離異不異故，其自性亦不壞滅。）一切三
X17n0324_p0272b24║有四大及造色在，所知有生滅。（註云：一切三界四大及造色在所有處，皆
X17n0324_p0272c01║知是無常也。）離四大造色，一切外道於何所思惟性無常？
X17n0324_p0272c02║（佛言：離四大造色外，更有何法名性無常？）四大不生，自性相不壞故。（流支云：外
X17n0324_p0272c03║道說言：諸大不生不滅，以自體相常不滅故。○已上破性無常竟。）離始造無常者，非
X17n0324_p0272c04║四大復有異四大，各各異相自相故，非差別可得。彼
X17n0324_p0272c05║無差別，斯等不更造，三方便不作，當知是無常。（此破第一
X17n0324_p0272c06║作已而捨無常。○外道計非四大無常，復有異四大而能始造即捨，名為無常。彼所計不出互、自、共三為能造，
X17n0324_p0272c07║如來即疊其所計大種異相、自相、共相破之。謂自相則非差別可得，無差別故，不能獨自造色。異相則遞有所
X17n0324_p0272c08║違，無自性故，不能更互造色。共相則本自乖離，不能方便和合共造於色。故曰：斯等不更造，二方便不作也。既
X17n0324_p0272c09║就破彼計，所謂始造即捨無常者，其相安在？故復結破云：當知是無常。）彼形處壞無常
X17n0324_p0272c10║者，謂四大及造色不壞，至竟不壞。大慧！竟者，分析乃
X17n0324_p0272c11║至微塵。觀察壞四大及造色，形處異見長短不可得，
X17n0324_p0272c12║非四大。四大不壞，形處壞現，墮在數論。（此破第二形處壞無常。○
X17n0324_p0272c13║外道計能造所造色，至竟不壞。謂分析色乃至微塵，但滅形狀長短等見，不滅能造所造色體，非四大壞。四大
X17n0324_p0272c14║實不壞，但形處變壞。隨現此見，正墮僧佉論中。）色即無常者，謂色即是無常。
X17n0324_p0272c15║彼則形處無常，非四大。若四大無常者，非俗數言說。
X17n0324_p0272c16║世俗言說非性者，則墮世論。見一切性，但有言說，不
X17n0324_p0272c17║見自相生。（此破第三即色無常。○外道計造色即是無常。如來謂彼所計，如前形處無常，非四
X17n0324_p0272c18║大無常。若四大無常者，非俗數言說可到。而世俗言說造色非性，則墮世論。世論由彼妄見一切諸法之性，但有言
X17n0324_p0272c19║說，不見自相所生故。）轉變無常者，謂色異性現，非四大。如金作
X17n0324_p0272c20║莊嚴具轉變現，非金性壞，但莊嚴具處所壞。如是餘
X17n0324_p0272c21║性轉變等，亦如是。（實叉云：轉變無常者，謂色體變，非諸大種。譬如以金作莊嚴具，嚴具
X17n0324_p0272c22║有變，而金無改。此亦如是。○此破第四色轉變中間無常。○新說云：計色質變異名無常，非大種體名無常也。
X17n0324_p0272c23║故舉金作嚴具喻之。嚴具有變異名無當，而金無改，非無常也。）如是等種種外道無
X17n0324_p0272c24║常見妄想。（註云：總結上外道七種無常。）火燒四大時，自相不燒。各
X17n0324_p0273a01║各自相相壞者，四大造色應斷。（新說云：外道謂火燒四大時，而不能燒諸
X17n0324_p0273a02║大自相。言若能燒者，能造所造，後應斷滅。以見不斷故，計大種性常。）大慧！我法起非常
X17n0324_p0273a03║非無常。所以者何？謂外性不決定故。（佛言：我說諸法所起，以外性虗
X17n0324_p0273a04║妄有無不決定故，非常無常。）唯說三有微心。（實叉云：三界唯心故。○三界內外，無有一
X17n0324_p0273a05║法不從微妙真實心生。）不說種種相有生有滅，四大合會差別，
X17n0324_p0273a06║四大及造色故。妄想二種事攝所攝，知二種妄想，離
X17n0324_p0273a07║外性無性二種見。（實叉云：不說諸相故，大種性處種種差別不生不滅故，非能造所造
X17n0324_p0273a08║故，能取所取二種體性一切皆從分別起故，如實而知二取性故。）覺自心現量妄想
X17n0324_p0273a09║者，思想作行生，非不作行。離心性無性妄想，世間出
X17n0324_p0273a10║世間，出世間上上，一切法非常非無常。（覺自心現量者，謂妄想從
X17n0324_p0273a11║思想作行而生，非不思想作行。既知妄想生處，離心分別性有性無妄想，善解世間出世間，出世間上上，一切
X17n0324_p0273a12║法非常無常。）不覺自心現量，墮二邊惡見相續。一切外道
X17n0324_p0273a13║不覺自妄想，此凡夫無有根本，謂世間出世間，出世
X17n0324_p0273a14║間上上，從說妄想生，非凡愚所覺。（以不覺自心現量，墮二邊惡見相續
X17n0324_p0273a15║不斷，依自妄想而計言說。此凡夫外道無有根本智慧，唯執言說妄想，不知如來所說世出世法，從彼言說妄
X17n0324_p0273a16║想而生。故此三法，非凡愚所能覺了。）爾時世尊欲重宣此義，而說偈言：
X17n0324_p0273a17║遠離於始造，及與形處異，性與色無常，外道愚妄
X17n0324_p0273a18║想。（新說云：言七種無常，是諸外道妄想分別。）諸性無有壞，大大自性住，
X17n0324_p0273a19║外道無常想，沒在種種見。（是法住法位，世間相常住，故諸法之性無生，亦
X17n0324_p0273a20║無有壞，而四大之大常住。外道不了，計大種是常，造色是無常，故言外道無常想，沒在種種見。）彼諸
X17n0324_p0273a21║外道等，無若生若滅，大大性自常，何謂無常想？一
X17n0324_p0273a22║切唯心量，二種心流轉，攝受及所攝，無有我我所。
X17n0324_p0273a23║（牒外道計四大常是生，造色無常是滅，佛謂無如是若生若滅之法。既云四大性常不壞滅，何於造色作
X17n0324_p0273a24║無常想？故知一切唯是心量妄想二種事，及心見流轉，而能攝所攝二種體性，亦無有我我所也。）梵
X17n0324_p0273b01║天為樹根，技條普周徧，如是我所說，唯是彼心量。
X17n0324_p0273b02║（外道言：梵天造作，眾生分布，周徧六道。佛言：我所說外道如是計著，皆是彼妄想心量。）
X17n0324_p0273b03║爾時大慧菩薩復白佛言：世尊！惟願為說一切菩薩、
X17n0324_p0273b04║聲聞、緣覺滅正受次第相續。若善於滅正受次第相
X17n0324_p0273b05║續相者，我及餘菩薩終不妄捨滅正受樂門，不墮一
X17n0324_p0273b06║切聲聞、緣覺、外道愚癡。（流支以滅正受為入滅盡定。○新說云：因上言世間、出世
X17n0324_p0273b07║間及出世間上上諸法，即有菩薩、聲聞、緣覺斷世間生死，入出世間滅盡正受，及得諸地次第相續相。故大慧
X17n0324_p0273b08║舉滅盡正受樂門及地次第相續相請問。如來欲顯三乘聖凡優劣，令脩聖行，證佛果海，不墮權乘及諸邪見。）
X17n0324_p0273b09║佛告大慧：諦聽！諦聽！善思念之，當為汝說。大慧白佛
X17n0324_p0273b10║言：世尊！惟願為說。佛告大慧：六地菩薩摩訶薩，及聲
X17n0324_p0273b11║聞、緣覺，入滅正受。（註云：言從初地至六地菩薩，及聲聞、緣覺，同斷三界煩惱患心，勞慮
X17n0324_p0273b12║永滅，心入正受也。）第七地菩薩摩訶薩，念念正受，離一切性
X17n0324_p0273b13║自性相正受，非聲聞、緣覺。諸聲聞、緣覺，墮有行覺攝
X17n0324_p0273b14║所攝相滅正受。（流支云：大慧！諸菩薩摩訶薩，於七地中念念入滅盡定，以諸菩薩悉能遠
X17n0324_p0273b15║離一切諸法有無相故。大慧！聲聞、辟支佛，不能念念入滅盡定，以聲聞、辟支佛，緣有為行入滅盡定，墮在可取
X17n0324_p0273b16║能取境界。○註云：言七地離妄想三界生死性相正受，不同二乘斷三界生死入正受。）是故七
X17n0324_p0273b17║地非念正受。（流支云：是故聲聞、辟支佛，不能入七地中念念滅盡定。）得一切法
X17n0324_p0273b18║無差別相，非分得種種相性。（楊云：未得一切法無差別，故曰非分，以見諸法
X17n0324_p0273b19║種種異相故。）覺一切法善不善性相正受，是故七地無善
X17n0324_p0273b20║念正受。（流支云：以覺諸法種種異相，有法無法，善不善法，同相異相，而入滅盡定。是故聲聞、辟支佛，不
X17n0324_p0273b21║能入七地中念念滅盡定，以無善巧方便智故。）大慧！八地菩薩，及聲聞、緣覺，
X17n0324_p0273b22║心意意識妄想相滅。（新說云：八地菩薩無功用道，常在三昧，無出入相，而同聲聞、緣
X17n0324_p0273b23║覺涅槃，滅妄想心識也。）初地乃至七地菩薩摩訶薩，觀三界心、
X17n0324_p0273b24║意、意識量，離我、我所，自妄想修，墮外性種種相。（楊云：七地
X17n0324_p0273c01║菩薩觀三界心、意、意識，其本離我、我所，唯是自心妄想，不善修習，乃墮外性種種諸相。此謂自七地墮外道邪
X17n0324_p0273c02║徑者。）愚夫二種自心：攝、所攝，向無知不覺，無始過惡虗
X17n0324_p0273c03║偽習氣所熏。（二種自心，謂外道於有無二邊攝、所攝，計著一向無知不覺，無始過惡虗偽習
X17n0324_p0273c04║氣所熏，如鐵孕垢而自毀傷。）大慧！八地菩薩摩訶薩，聲聞、緣覺涅
X17n0324_p0273c05║槃。菩薩者，三昧覺所持，是故三昧樂，不般涅槃。若不
X17n0324_p0273c06║持者，如來地不滿足，棄捨一切有為眾生事故，佛種
X17n0324_p0273c07║則應斷。（涅槃雖同，證入有異。菩薩以無生三昧自覺力所持故，於三昧門樂，不般涅槃。若不以無生三
X17n0324_p0273c08║昧覺力所持，即同二乘入般涅槃，不能滿足如來之地，亦捨度一切眾生之事，如來種性亦應斷絕。）諸佛
X17n0324_p0273c09║世尊為示如來不可思議無量功德，聲聞、緣覺三昧
X17n0324_p0273c10║門得樂所牽故，作涅槃想。（實叉云：是故諸佛為說如來不可思議諸大功德，令
X17n0324_p0273c11║其究竟不入涅槃。聲聞、緣覺著三昧樂，是故於中生涅槃想。○新說云：謂聲聞緣覺，是昔菩薩退菩提願者。彼
X17n0324_p0273c12║定性趣寂二乘，尚不能知初地之法，況能分同八地菩薩，得無生法忍耶？）大慧！我分部七
X17n0324_p0273c13║地，善修心意意識相，善修我我所攝受人法無我生
X17n0324_p0273c14║滅自共相，善四無礙決定力三昧門，地次第相續入
X17n0324_p0273c15║道品法。（如來分部七地行相，為令眾生善修心意意識我我所攝受得人法二空無生滅自共相，善解
X17n0324_p0273c16║四無礙辯決定力三昧門，以至漸升諸地入菩提分法。言四無礙辯者，即法義辭及樂說。）不令菩
X17n0324_p0273c17║薩摩訶薩不覺自共相，不善七地墮外道邪徑，故立
X17n0324_p0273c18║地次第。（謂不令者，如來唯恐諸菩薩等，不能覺五陰自共相，虗假非實。不善七地行相，墮前自妄想，修
X17n0324_p0273c19║外道邪徑，故立地相之階級也。）大慧！彼實無有若生若滅，除自心現
X17n0324_p0273c20║量。（楊云：諸地次第，皆是自心所現，其實無有若生若滅。如來於此，但指唯心，而一切生滅頓了。）所
X17n0324_p0273c21║謂地次第相續，及三界種種行，愚夫所不覺。愚夫所
X17n0324_p0273c22║不覺者，謂我及諸佛，說地次第相續，及說三界種種
X17n0324_p0273c23║行。（楊云：世尊及諸佛，以對治眾生病故，說有諸地次第，及三界種種行相。愚夫不覺，而有執著。殊不知佛所
X17n0324_p0273c24║說法，未甞說也。）
X17n0324_p0274a01║復次，大慧！聲聞、緣覺、第八菩薩地，滅三昧門樂醉所
X17n0324_p0274a02║醉，不善自心現量，自共相習氣所障，墮人法無我法
X17n0324_p0274a03║攝受見，妄想涅槃想，非寂滅智慧覺。（謂聲聞、緣覺於第八地中，味著
X17n0324_p0274a04║入滅三昧，為彼所醉，不達自共相是自心所現，以習氣障蔽，墮二無我法攝受見，故起妄想涅槃之想，非究竟
X17n0324_p0274a05║寂滅智慧覺也。）大慧！菩薩者，見滅三昧門樂，本願哀愍大悲
X17n0324_p0274a06║成就，知分別十無盡句，不妄想涅槃想。彼已涅槃妄
X17n0324_p0274a07║想不生，故離攝所攝妄想，覺了自心現量一切諸法
X17n0324_p0274a08║妄想不生，不墮心意意識外性自性相計著妄想，非
X17n0324_p0274a09║佛法因不生，隨智慧生，得如來自覺地。（八地菩薩雖見滅三昧門
X17n0324_p0274a10║樂，為本願哀愍大悲成就，滿十大願度脫眾生，不起妄想涅槃之想。彼已於涅槃妄想不生，故離攝所攝妄想，
X17n0324_p0274a11║則能覺了自心現量等，非佛法正因不生，唯隨智慧而生如果，故得入如來自覺地也。）如人夢
X17n0324_p0274a12║中方便度水，未度而覺，覺已思惟：為正為邪？非正非
X17n0324_p0274a13║邪？餘無始見聞覺識因想，種種習氣種種形處，隨有
X17n0324_p0274a14║無想心意意識夢現。（流支云：如人睡夢渡大海水，起大方便欲渡自身，未渡中間忽
X17n0324_p0274a15║然便寤，作是思惟：此為是實？為是虗妄？彼復思惟：如是之相非實非虗，唯是我本虗妄分別不實境界熏習因
X17n0324_p0274a16║故，見種種色形相顛倒，不離有無意識熏習，於夢中見。○註云：覺竟無水，船栰非正。夢時見水，船筏非邪。以譬
X17n0324_p0274a17║得八地覺己本無生死，故道品功德非正。七地未覺妄見生死，故道品功德非邪。但是無始見聞覺知熏習因，
X17n0324_p0274a18║故心意識妄想夢現。）大慧！如是菩薩摩訶薩於第八菩薩地見
X17n0324_p0274a19║妄想生，從初地轉進至第七地，見一切法如幻等方
X17n0324_p0274a20║便，度攝所攝心妄想行已，作佛法方便，未得者令得。
X17n0324_p0274a21║（謂第八地菩薩見一切法如幻等方便，超能所取心妄想行已，離諸功用，於佛法善巧方便無作而作，令未得
X17n0324_p0274a22║者亦得此如幻三昧。）大慧！此是菩薩涅槃方便不壞，離心意意
X17n0324_p0274a23║識，得無生法忍。（見法如幻等已，即證無功用行，是名菩薩所得涅槃不壞方便之相，故能
X17n0324_p0274a24║離心意意識，得無生忍。）大慧！於第一義無次第相續，說無所有
X17n0324_p0274b01║妄想寂滅法。（新說云：第一義中言思路絕，唯自覺智所證相應，不得說有十地對治次第相
X17n0324_p0274b02║續相，此則強名寂滅法也。）爾時世尊欲重宣此義，而說偈言：
X17n0324_p0274b03║心量無所有，此住及佛地。去來及現在，三世諸佛
X17n0324_p0274b04║說。心量地第七，無所有第八。二地名為住，佛地名
X17n0324_p0274b05║最勝。（新說云：住亦地也。言七地以還，摠名心量未滅。八地已上，名無所有。十地已去，方言佛也。）
X17n0324_p0274b06║自覺智及淨，此則是我地。自在最勝處，清淨妙莊
X17n0324_p0274b07║嚴。照曜如盛火，光明悉徧至。熾𦦨不壞目，（註云：如毒龍放
X17n0324_p0274b08║光，即損人目。如來光明，不損人目。）周輪化三有。化現在三有，或有
X17n0324_p0274b09║先時化。（佛之權實所化，先後不同。）於彼演說乘，（流支云：彼處說諸乘。○如法華
X17n0324_p0274b10║云：為諸眾生類，分別說三乘。）皆是如來地。十地則為初，初則為
X17n0324_p0274b11║八地，第九則為七，七亦復為八，第二為第三，第四
X17n0324_p0274b12║為第五，第三為第六，無所有何次？（新說云：如來方便，隨情說法，即
X17n0324_p0274b13║有諸乘。第一義中，何有次第？故思益經云：得諸法正性者，不從一地至於一地。是知以實映權，方便相盡，
X17n0324_p0274b14║皆無所有。）
X17n0324_p0274b15║爾時大慧菩薩復白佛言：世尊！如來、應供、等正覺，為
X17n0324_p0274b16║常為無常？（因上言去來及現在三世諸佛說，若如來墮三世者，則是無常。故問如來、應、正等覺，
X17n0324_p0274b17║為常為無常耶？）佛告大慧：如來、應供、等正覺，非常非無常，謂
X17n0324_p0274b18║二俱有過。若常者，有作主過。常者，一切外道說作者
X17n0324_p0274b19║無所作。是故如來常非常非作常，有過故。（楊云：如來之常，非無
X17n0324_p0274b20║因而常，亦非作主而常。常與作常，皆不免有過故。）若如來無常者，有作無常
X17n0324_p0274b21║過。陰所相相無性，陰壞則應斷，而如來不斷。（言無常者，則同
X17n0324_p0274b22║世間有為有作無常等過。五陰能相所相無性，若陰實壞，如來法身亦應斷滅。不斷故，不同作者無常。）大
X17n0324_p0274b23║慧！一切所作皆無常，如瓶衣等。一切皆無常過，一切
X17n0324_p0274b24║智眾具方便應無義，以所作故。一切所作皆應是如
X17n0324_p0274c01║來，無差別因性故。是故大慧！如來非常非無常。（新說云：若
X17n0324_p0274c02║言如來是無常，即同瓶衣一切作法無常過也。所修正因，福慧莊嚴，皆空無益。然佛如來功流萬世而常存，道
X17n0324_p0274c03║通億劫而彌固。又一切世間有所作法，皆應是如來，以同是作因生故。而言如來是常無常者，有如上過。）復
X17n0324_p0274c04║次，大慧！如來非如虗空常。如虗空常者，自覺聖智眾，
X17n0324_p0274c05║具無義過。（流支云：如來非常。何以故？虗空之性，無修行諸功德故。○謂所修功德，悉空無義，成
X17n0324_p0274c06║斷滅道。）大慧！譬如虗空，非常非無常，離常無常、一異、俱
X17n0324_p0274c07║不俱、常無常過，故不可說。是故如來非常。（前云非如虗空常者，
X17n0324_p0274c08║謂具聖智故。此云如虛空者，謂如虗空之性，無所變動，非常非無常，離常無常，不墮一異、俱不俱等一切諸過，
X17n0324_p0274c09║故不可說常無常也。）復次，大慧！若如來無生常者，如兔馬等角。
X17n0324_p0274c10║以無生常故，方便無義。以無生常過故，如來非常。（若言
X17n0324_p0274c11║如來是無生常者，則如兔馬等角，本來不生。若同兔馬等角言常，則無方便廣大益物義。以無生常有過故，是
X17n0324_p0274c12║故如來不同無生常也。）復次，大慧！更有餘事，知如來常。所以者
X17n0324_p0274c13║何？謂無間所得智常，故如來常。（註云：言無間智所證常理，是如來常。○楊
X17n0324_p0274c14║云：此述如來實有常住之法，而非世之所謂常無常者。）大慧！若如來出世、若不
X17n0324_p0274c15║出世，法畢定住。聲聞、緣覺、諸佛如來無間住，不住虗
X17n0324_p0274c16║空，亦非愚夫之所覺知。（實叉云：諸佛如來所證法性、法住、法位，如來出世、若不出
X17n0324_p0274c17║世，常〔位〕不易。在於一切二乘、外道所得法中，非是空無，然非凡愚之所能知。○無間住，謂二乘與如來所得智，
X17n0324_p0274c18║皆悉無間。）大慧！如來所得智，是般若所熏，非心、意、意識，彼
X17n0324_p0274c19║諸陰、界、入處所熏。大慧！一切三有，皆是不實妄想所
X17n0324_p0274c20║生，如來不從不實虗妄想生。大慧！以二法故，有常、無
X17n0324_p0274c21║常、非不二。不二者寂靜，一切法無二生相故。（妄取生死故，有
X17n0324_p0274c22║常、無常。生死寂靜，即自性涅槃，故非常、非無常。）是故如來、應供、等正覺，非常、
X17n0324_p0274c23║非無常。大慧！乃至言說分別生，則有常、無常過。分別
X17n0324_p0274c24║覺滅者，則離愚夫常、無常見，不寂靜。（分別覺，覺想也。覺想滅，則離常、
X17n0324_p0275a01║無常、不寂靜見。）慧者，永離常、無常、非常無常熏。（謂離常、無常見，非常、無常
X17n0324_p0275a02║見所能熏變，故本來寂靜。）爾時，世尊欲重宣此義，而說偈言：
X17n0324_p0275a03║眾具無義者，生常無常過，若無分別覺，永離常無
X17n0324_p0275a04║常（無眾具方便益物義者，則生起常無常一切諸過。若滅覺想，則永離常無常見）。從其所
X17n0324_p0275a05║立宗，則有眾雜義，等觀自心量，言說不可得（外道立常
X17n0324_p0275a06║無常為宗，則有四句等眾雜不正之義，等觀生死涅槃常無常，皆是不實心置，徒有言說，悉不可得）。
X17n0324_p0275a07║爾時大慧菩薩復白佛言：世尊！惟願世尊，更為我說
X17n0324_p0275a08║陰界入生滅。彼無有我，誰生誰滅？愚夫者，依於生滅，
X17n0324_p0275a09║不覺苦盡，不識涅槃（因上如來，非以心意意識彼諸陰界入處所熏。又佛常說諸法
X17n0324_p0275a10║無我，故問：惟願為我說陰界入生滅之相。彼陰界入中，既無有我，誰生誰滅？而諸凡愚，依於生滅，不覺苦盡，不
X17n0324_p0275a11║證涅槃。無生滅法，若無有我，誰知苦盡，誰證涅槃耶）。佛言：善哉！諦聽！當為汝說。
X17n0324_p0275a12║大慧白佛言：唯然受教。佛告大慧：如來之藏，是善不
X17n0324_p0275a13║善因，能徧興造一切趣生。譬如伎兒，變現諸趣，離我
X17n0324_p0275a14║我所（新說云：如來藏者，自性清淨，心在纏之名也。佛言：陰界入中，雖無我而有如來藏，能受善不善因故，
X17n0324_p0275a15║能徧興造六道生死法。譬如伎兒，依呪術故，變起六道形色法，無我我所。凡夫依如來藏，起六道生死，無我我
X17n0324_p0275a16║所，亦如是）。不覺彼故，三緣和合，方便而生。外道不覺，計著
X17n0324_p0275a17║作者，為無始虗偽惡習所熏，名為識藏，生無明住地，
X17n0324_p0275a18║與七識俱（謂二乘不覺如來藏無我故，計根塵識三緣和合，以為生因。外道不覺如來藏無我
X17n0324_p0275a19║故，計神我等，以為作者，為無始惡習所熏，名如來藏為識藏。由此妄生無明住地，與七識俱也）。如海浪
X17n0324_p0275a20║身，常生不斷，離無常過，離於我論，自性無垢，畢竟清
X17n0324_p0275a21║淨（如彼大海，因風起浪，水相波相，相續不斷。以況如來藏海，因無明風，起七識浪，生死相續，不斷亦爾。然如
X17n0324_p0275a22║來藏，本來離無常過，離神我論，自性無垢，畢竟清淨）。其餘諸識，有生有滅，意意
X17n0324_p0275a23║識等，念念有七。因不實妄想，取諸境界，種種形處，計
X17n0324_p0275a24║著名相，不覺自心所現色相，不覺苦樂，不至解脫。名
X17n0324_p0275b01║相諸纏，貪生生貪，若因若攀緣（其餘七識，意意識等，念念生滅。因虛偽妄
X17n0324_p0275b02║想，攝取諸境，種種形處，執著名相，不覺色等諸法，是自心所現，及不覺苦樂，非涅槃因，故不至解脫。以縛於名
X17n0324_p0275b03║相，既從貪生，復生於貪，若因若緣，妄想流轉。已上明如來藏與三界有漏善惡為因）。彼諸受根
X17n0324_p0275b04║滅，次第不生，餘自心妄想，不知苦樂，入滅受想。正受
X17n0324_p0275b05║第四禪，善真諦解脫，修行者作解脫想（彼諸受根滅，而識次第不
X17n0324_p0275b06║生，尚餘自心妄想。然忘苦樂，入滅受想定，得四禪四諦解脫。行者至此，多作究竟解脫之想。法華云：但盡生
X17n0324_p0275b07║死，名為解脫，其實未得一切解脫也。此明如來藏與出世間聲聞緣覺無漏善法為因）。不離不
X17n0324_p0275b08║轉，名如來藏。識藏七識，流轉不滅。所以者何？彼因攀
X17n0324_p0275b09║緣諸識生故，非聲聞緣覺修行境界。不覺無我，自共
X17n0324_p0275b10║相攝受，生陰界入（實叉云：而實未捨未轉如來藏中藏識之名。若無藏識，七識則滅。何
X17n0324_p0275b11║以故？因彼及所緣而得生故。然非一切外道、二乘諸修行者所知境界，以彼唯了人無我性，於蘊、界、處取於自
X17n0324_p0275b12║相及共相故。○識藏為識所依，故名不覺無我，不覺如來藏無我也。）見如來藏五法、自
X17n0324_p0275b13║性、人、法無我，則滅地次第相續轉進，餘外道見不能
X17n0324_p0275b14║傾動。（註云：若見如來藏五法、三自性、人、法無我等，對治法門則滅。以見如來藏故，復得入地轉進至八地，
X17n0324_p0275b15║外道惡見不能傾動。）是名住菩薩不動地，得十三昧道門樂。三
X17n0324_p0275b16║昧覺所持，觀察不思議佛法，自願不受三昧門樂及
X17n0324_p0275b17║實際。（楊云：以觀察佛法，自願則能顧愍眾生，不滯空寂，故於三昧門樂及實際皆不受。）向自
X17n0324_p0275b18║覺聖趣，不共一切聲聞、緣覺及諸外道所修行道，得
X17n0324_p0275b19║十賢聖種性道，及身、智、意生，離三昧行。是故，大慧！菩
X17n0324_p0275b20║薩摩訶薩欲求勝進者，當淨如來藏及識藏名。（向自覺聖
X17n0324_p0275b21║趣，則不共餘乘而證十地聖人之道，及身、智、俱如、意生，離於功用諸三昧行。是故，菩薩欲求勝妙進趣者，當淨
X17n0324_p0275b22║妄習謝藏之名，無如二乘，但斷分段生死，便謂真解脫也。）大慧！若無識藏名如來
X17n0324_p0275b23║藏者，則無生滅。大慧！然諸凡聖悉有生滅，修行者自
X17n0324_p0275b24║覺聖趣，現法樂住，不捨方便。（若無妄習識藏之名，則清淨如來藏，有何生滅？
X17n0324_p0275c01║然諸聖無生滅性，非同木石之無性也。是故修行者，雖得自覺聖智，法樂現前，而不捨方便，勝進於佛地，故亦
X17n0324_p0275c02║有生滅。）大慧！此如來藏、識藏，一切聲聞、緣覺心想所見，
X17n0324_p0275c03║雖自性清淨，客塵所覆故，猶見不淨，非諸如來。大慧！
X17n0324_p0275c04║如來者，現前境界，猶如掌中視阿摩勒果。（外道妄覺，二乘偏覺，
X17n0324_p0275c05║故所見不淨。菩薩分覺雖勝，亦未究竟。唯如來現前境界，視如來藏，如觀掌中之果，皎然明白。）大慧！我
X17n0324_p0275c06║於此義，以神力建立，令勝鬘夫人及利智滿足諸菩
X17n0324_p0275c07║薩等，宣揚演說如來藏及識藏名，七識俱生，聲聞計
X17n0324_p0275c08║著，見人法無我。（流支云：為諸聲聞、辟支佛等，示法無我。○實叉云：令諸聲聞見法無我。○
X17n0324_p0275c09║此經謂二乘於人無我處，計著不捨，故令離計著，得法無我也。）故勝鬘夫人承佛威
X17n0324_p0275c10║神，說如來境界，非聲聞、緣覺及外道境界。如來藏、識
X17n0324_p0275c11║藏，唯佛及餘利智依義菩薩智慧境界。是故汝及餘
X17n0324_p0275c12║菩薩摩訶薩，於如來藏、識藏，當勤修學，莫但聞覺作
X17n0324_p0275c13║知足想。（新說云：言如來藏、識藏，是佛境界，非諸二乘、外道所行之處。當勤觀察，三慧備修，勿得守聞，便
X17n0324_p0275c14║生足想。）爾時世尊欲重宣此義，而說偈言：
X17n0324_p0275c15║甚深如來藏，而與七識俱，二種攝受生，智者則遠
X17n0324_p0275c16║離。（謂七識以若因、若攀緣二種攝受而生。）如鏡像現心，無始習所熏，
X17n0324_p0275c17║如實觀察者，諸事悉無事。（實义云：境相悉無有。○註云：如鏡因前境故，有
X17n0324_p0275c18║像現。以譬如來藏心鏡，因七轉識無始妄習熏故，有三界依正妄法現。如實觀者，一切悉無耳。）如愚
X17n0324_p0275c19║見指月，觀指不觀月，計著名字者，不見我真實。（新說
X17n0324_p0275c20║云：智者見指，必知有月。愚夫反是，故但觀文字之指，不得真實法也。）心為工伎兒，意
X17n0324_p0275c21║如和伎者，五識為伴侶，妄想觀伎眾。（新說云：言如來藏、識藏，受
X17n0324_p0275c22║熏持種，變起根身器界，如工伎兒。染汙末那，執我法故，如和伎者。前五轉識，取塵相資，譬之伴侶。第六意
X17n0324_p0275c23║識，虗妄了別，類彼觀人。）
X17n0324_p0275c24║爾時大慧菩薩白佛言：世尊！惟願為說五法、自性、識、
X17n0324_p0276a01║二種無我究竟分別相。我及餘菩薩摩訶薩，於一切
X17n0324_p0276a02║地，次第相續，分別此法，入一切佛法。入一切佛法者，
X17n0324_p0276a03║乃至如來自覺地。（流支云：乃至能入如來自身內證智地。○註云：因上見如來藏五法、
X17n0324_p0276a04║自性、人、法無我，對治法門則滅。故舉五法、自性、識、二種無我以請問。）佛告大慧：諦聽！諦
X17n0324_p0276a05║聽！善思念之。大慧白佛言：唯然受教。佛告大慧：五法、
X17n0324_p0276a06║自性、識、二種無我分別趣相者，謂名、相、妄想、正智、如
X17n0324_p0276a07║如。若修行者，修行入如來自覺聖趣，離於斷、常、有、無
X17n0324_p0276a08║等見，現法樂正受，住現在前。（楊云：謂修行者，若觀察此法，入於如來自覺境
X17n0324_p0276a09║界，則得現法樂正受，常現在前，未嘗間昧。所謂猶如如掌中視阿摩勒果。）大慧！不覺彼五
X17n0324_p0276a10║法、自性、識、二無我，自心現外性，凡夫妄想，非諸聖賢。
X17n0324_p0276a11║（實叉云：大慧！凡愚不了五法、自性、諸識無我，於心所現，見有外物，而起分別，非諸聖人。）大慧白
X17n0324_p0276a12║佛言：世尊！云何愚夫妄想生，非諸聖賢？佛告大慧：愚
X17n0324_p0276a13║夫計著俗數名相，隨心流散。流散已，種種相像貌，墮
X17n0324_p0276a14║我、我所見，希望計著妙色。計著已，無知覆障，故生染
X17n0324_p0276a15║著。染著已，貪、恚、癡所生業積集。積集已，妄想自纏，如
X17n0324_p0276a16║蠶作繭，墮生死海，諸趣曠野，如汲井輪。以愚癡故，不
X17n0324_p0276a17║能知如幻野馬水月自性，離我我所。（流支云：佛告大慧：一切凡夫，執
X17n0324_p0276a18║著名相，隨順生法。隨順生法已，見種種相，墮我我所。邪見心中，執著具足一切法相。執著已，入於無明黑暗障
X17n0324_p0276a19║處。入障處已，起於貪心。起貪心已，而能造作貪嗔癡業。造作行已，不能自止，如蠶作繭。以分別心，而自纏身，墮
X17n0324_p0276a20║在六道大海險難，如轆轤迴轉，不自覺知。以無智故，不知一切諸法如幻，不知無我我所。）起於一
X17n0324_p0276a21║切不實妄想，離相所相，及生住滅，從自心妄想生，非
X17n0324_p0276a22║自在時節，微塵勝妙生。愚癡凡夫，隨名相流。（妄想既如幻等
X17n0324_p0276a23║不實，安有能相所相，及生住滅？故知一切諸法名相，從妄想而生，非從自在天等生也。愚夫不覺名相，自心現
X17n0324_p0276a24║故，妄心緣於外境，隨塵流動。）大慧！彼相者，眼識所照，名為色。耳鼻
X17n0324_p0276b01║舌身意，意識所照，名為聲香味觸法，是名為相。（新說云：五
X17n0324_p0276b02║根六境，通名為相。亦云：眼識所見，名有見有對色。耳鼻舌身識所得者，名無見有對色。意識所得者，名無見無
X17n0324_p0276b03║對色。此三種色相，總為名相也。）大慧！彼妄想者，施設眾名，顯示諸相，
X17n0324_p0276b04║如此不異。（實叉云：此事如是，決定不異。）象馬車步，男女等名，是名
X17n0324_p0276b05║妄想。（新說云：施設眾多名字，顯示差別種種諸相。謂有象馬車步等名生，即有象馬車步等相起也。如此
X17n0324_p0276b06║者，顯示自相也。不異者，顯示共相也。計有此等名相，是故名為妄想分別。）大慧！正智者，彼名
X17n0324_p0276b07║相不可得，猶如過客，諸識不生，不斷不常，不墮一切
X17n0324_p0276b08║外道聲聞緣覺之地。（正智者，觀彼名相不實，如過客。客非住義，故不可得。以不可得
X17n0324_p0276b09║故，諸識不生。蓋以智為主人，以名相為客也。此智既不斷不常，則無復墮凡夫聲聞之地。）復次，大
X17n0324_p0276b10║慧！菩薩摩訶薩以此正智不立名相，非不立名相，捨
X17n0324_p0276b11║離二見建立及誹謗。（流支云：依正智不取名相法以為有，不取不見相以為無。何以
X17n0324_p0276b12║故？以離有無邪見故。）知名相不生，（知名相當體不生。）是名如如。（流支云：依正智
X17n0324_p0276b13║不取名相法以為有，不取不名相以為無。何以故？以離有無邪見故。以不見名相是正智義，是故我說名為真
X17n0324_p0276b14║如。）大慧！菩薩摩訶薩住如如者，得無所有境界故，得
X17n0324_p0276b15║菩薩歡喜地。得菩薩歡喜地已，永離一切外道惡趣，
X17n0324_p0276b16║正住出世間趣，法相成熟，分別幻等一切法，自覺法
X17n0324_p0276b17║趣相，離諸妄想見性異相。（證如幻境界，得自覺法趣，方能離妄想見性異相偏
X17n0324_p0276b18║執，入諸地之次第。）次第乃至法雲地，於其中間，三昧力自在
X17n0324_p0276b19║神通開敷。（流支云：入法雲地已，次以三昧力自在神通諸華莊嚴如來之地。）得如來
X17n0324_p0276b20║地已，種種變化圓照示現成熟眾生，如水中月，善究
X17n0324_p0276b21║竟滿足十無盡句，為種種意解眾生分別說法。法身
X17n0324_p0276b22║離意所作，是名菩薩入如如所得。（楊云：法身無為悉離意之所作，至此
X17n0324_p0276b23║乃入如如。）爾時大慧菩薩白佛言：世尊！云何世尊為三種
X17n0324_p0276b24║自性入於五法？為各有自相宗？佛告大慧：三種自性
X17n0324_p0276c01║及八識、二種無我，悉入五法。大慧！彼名及相是妄想
X17n0324_p0276c02║自性。（新說云：大慧！前舉四門而問，如來但約五法一門而答。故此再問：為三自性入於五法中？為三自性
X17n0324_p0276c03║別有自相宗耶？佛答言：餘三法門悉入五法中者，以但修一門則諸門備攝，餘三亦爾。謂其中名相生妄想自
X17n0324_p0276c04║性，此妄想自性入五法中名相也。）大慧！若依彼妄想生心心法，名俱
X17n0324_p0276c05║時生，如日光俱種種相各別分別持，是名緣起自性。
X17n0324_p0276c06║（若依彼妄想生心心所法，則挽動名相俱時而起。日與光喻相與名俱，光與日喻名與相俱。心雖本無所持，然
X17n0324_p0276c07║分別種種名是相持於名，分別種種相是名持於相，故曰各別分別持。二法因緣相持而生，是名緣起自性。此
X17n0324_p0276c08║緣起自性入五法中妄想也。）大慧！正智如如者不可壞，故名成自
X17n0324_p0276c09║性。（正智如如非有作法，故不可壞，是名成自性。此成自性入五法中正智如如也。已上明三自性入五法竟。）
X17n0324_p0276c10║復次，大慧！自心現妄想八種分別，謂識藏、意、意識及
X17n0324_p0276c11║五識身。相者，不實相妄想故，我、我所二攝受滅，二無
X17n0324_p0276c12║我生。是故，大慧！此五法者，聲聞、緣覺、菩薩、如來，自覺
X17n0324_p0276c13║聖智諸地相續次第，一切佛法悉入其中（新說云：於自心妄所
X17n0324_p0276c14║現法生執著時，有心、意、意識八種分別，起此差別相。此八名相，即入五法中名相妄想。了此名相皆是不實唯
X17n0324_p0276c15║妄相性，即入五法中正智如如。此明八識入五法也。既皆不實唯妄想性，若計實有二種我名及二我相，即入
X17n0324_p0276c16║五法中名相妄想。若能覺彼二我不實，即得人法二無我智，即入五法中正智如如。此明二種無我入五法也。
X17n0324_p0276c17║非但五法攝餘三門，聲聞、緣覺、菩薩、如來，若因若果，一切諸法悉入其中也）。復次，大慧！五
X17n0324_p0276c18║法者，相、名、妄想、如如、正智。大慧！相者，若處所形相色
X17n0324_p0276c19║像等現，是名為相（實叉云：此中相者，謂所見色等形狀各別，是名為相）。若彼有
X17n0324_p0276c20║如是相名為瓶等，即此非餘，是說為名（實叉云：依彼諸相立瓶等
X17n0324_p0276c21║名，此如是，此不異，是名為名。）施設眾名，顯示諸相，瓶等心心法，是
X17n0324_p0276c22║名妄想。（起心心所法，緣念瓶等名相，是名妄想。）彼名彼相，畢竟不可得，
X17n0324_p0276c23║始終無覺，於諸法無展轉，離不實妄想，是名如如。（註云：
X17n0324_p0276c24║了名相無實故，無妄想覺知。了諸法無實故，無展轉生滅。乃至悉離不實妄想，則名如如也。）真實決
X17n0324_p0277a01║定，究竟自性不可得，彼是如相。我及諸佛，隨順入處，
X17n0324_p0277a02║普為眾生，如實演說，施設顯示。於彼隨入正覺，不斷
X17n0324_p0277a03║不常，妄想不起，隨順自覺聖趣，一切外道、聲聞、緣覺
X17n0324_p0277a04║所不得相，是名正智。（自復次，大慧！五法者下，重明五法義也。）大慧！是名
X17n0324_p0277a05║五法，三種自性、八識、二種無我，一切佛法，悉入其中。
X17n0324_p0277a06║是故，大慧！當自方便學，亦教他人，勿隨於他。（實叉云：於此法
X17n0324_p0277a07║中，汝應以自智善巧通達，亦勸他令其通達。通達此已，心則決定，不隨他轉。）爾時，世尊欲
X17n0324_p0277a08║重宣此義，而說偈言：
X17n0324_p0277a09║五法三自性，及與八種識，二種無有我，悉攝摩訶
X17n0324_p0277a10║衍（頌上五法三自性、八識二無我，普攝大乘一切法義也）。名相虗妄想，自性
X17n0324_p0277a11║二種相（頌上妄想、緣起二種自性，攝入名、相、妄想三法也），正智及如如，是
X17n0324_p0277a12║則為成相（頌上成自性，攝入正智、如如二法也）。
X17n0324_p0277a13║爾時大慧菩薩復白佛言：世尊！如世尊所說句，過去
X17n0324_p0277a14║諸佛如恒河沙，未來現在亦復如是。云何世尊為如
X17n0324_p0277a15║說而受？為更有餘義？惟願如來哀愍解說。佛告大慧：
X17n0324_p0277a16║莫如說受。三世諸佛量，非如恒河沙。所以者何？過世
X17n0324_p0277a17║間望，非譬所譬。（三世諸佛之量，不可以數計，故非如恒河沙。而微妙最勝，超諸世間，無與
X17n0324_p0277a18║等者，故過世間望。華嚴經云：三界有無一切法，不能與佛為譬喻。）以凡愚計常，外道
X17n0324_p0277a19║妄想，長養惡見，生死無窮。欲令厭離生死趣輪，精勤
X17n0324_p0277a20║勝進故，為彼說言：諸佛易見，非如優曇鉢華難得見
X17n0324_p0277a21║故，息方便求。（註云：為誘進凡愚外道令厭生死故，說化佛易見，如恒河沙皆已得道。汝今不
X17n0324_p0277a22║應受此生死。若說諸佛如優曇鉢華難得見故，此諸人等便生退怯，更不進求。○優曇鉢，又云烏曇鉢羅，此云
X17n0324_p0277a23║瑞應。）有時復觀諸受化者，作是說言：佛難值遇，如優曇
X17n0324_p0277a24║鉢華。（註云：又見受化弟子不勤精進，故作是言：佛難值遇，如優曇鉢華。汝今得值，何不精勤勝進，遠離生
X17n0324_p0277b01║死。）優曇鉢華無已見、今見、當見如來者，世間悉見。不
X17n0324_p0277b02║以建立自通故，說言如來出世如優曇鉢華。大慧！自
X17n0324_p0277b03║建立自通者，過世間望。（優曇鉢華，三世之中無有見者。今如來世間悉見，何得說
X17n0324_p0277b04║佛如優曇鉢華？然如來不以建立法身自通，比如優曇。為誘諸眾生故，而說化佛難見易見。能自建立自通處
X17n0324_p0277b05║者，則過世間望。）彼諸凡愚所不能信自覺聖智境界，無以為
X17n0324_p0277b06║譬；真實如來過心、意、意識所見之相，不可為譬。（凡愚既不
X17n0324_p0277b07║信自覺聖智境界，豈知真實如來超過心、意、意識所見之相，不可為譬為喻。）大慧！然我說
X17n0324_p0277b08║譬佛如恒河沙，無有過咎。（法身無相，非言說譬喻可及。今謂佛如恒河沙無過
X17n0324_p0277b09║咎者，將示七種深義故也。）大慧！譬如恒沙一切魚、鼈、輸收摩羅、（或云
X17n0324_p0277b10║失獸。摩羅，此云殺子魚。）師子、象、馬、人、獸踐踏沙，不念言：彼惱亂
X17n0324_p0277b11║我。而生妄想。自性清淨，無諸垢污。如來、應供、等正覺
X17n0324_p0277b12║自覺聖智恒河，大力、神通、自在等沙，一切外道、諸人、
X17n0324_p0277b13║獸等一切惱亂，如來不念而生妄想。如來寂然，無有
X17n0324_p0277b14║念想。如來本願以三昧樂安眾生故，無有惱亂，猶如
X17n0324_p0277b15║恒沙，等無有異。又斷貪恚故。（實叉云：無有愛憎。○如來自覺聖智如恒河，力、
X17n0324_p0277b16║通、自在等如恒河中沙，諸外道等來相惱亂，如來未嘗起一念恚彼而生憎愛分別。）譬如恒沙
X17n0324_p0277b17║是地自性，劫盡燒時，燒一切地，而彼地大，不捨自性，
X17n0324_p0277b18║與火大俱生故。其餘愚夫作地燒想，而地不燒，以火
X17n0324_p0277b19║因故。如是，大慧！如來法身如恒沙不壞。（地因火與水合而成。又火
X17n0324_p0277b20║能生土，故言地不燒。沙不可壞，故比法身。）大慧！譬如恒沙無有限量，如來
X17n0324_p0277b21║光明亦復如是，無有限量，為成熟眾生故，普照一切
X17n0324_p0277b22║諸佛大眾。（言照一切諸佛大眾如恒河沙，無有限量，得比如來。）大慧！譬如恒沙，
X17n0324_p0277b23║別求異沙，永不可得。如是，大慧！如來、應供、等正覺無
X17n0324_p0277b24║生死生滅，有因緣斷故。（新說云：純是金沙，無有瓦石，以比如來法身無有生死生
X17n0324_p0277c01║滅。瓦石，謂如來三有生因悉斷。）大慧！譬如恒沙，增減不可得知。如是，
X17n0324_p0277c02║大慧！如來智慧成熟眾生，不增不減，非身法故。身法
X17n0324_p0277c03║者有壞，如來法身非是身法。（註云：非色身法，故無增減。）如壓恒沙，
X17n0324_p0277c04║油不可得。如是，一切極苦眾生逼迫如來，乃至眾生
X17n0324_p0277c05║未得涅槃，不捨法界自三昧願樂，以大悲故。（實叉云：譬如恒
X17n0324_p0277c06║沙，雖苦壓治，欲求蘇油，終不可得。如來亦爾，雖為眾生眾苦所壓，乃至蠢動未盡涅槃，欲令捨離於法界中深
X17n0324_p0277c07║心願樂，亦不可得。何以故？具足成就大悲心故。○眾生在極苦中，無由出離，如來愍之，以百千方便令其解脫，
X17n0324_p0277c08║如被眾生之所逼迫。餘義可見。）大慧！譬如恒沙，隨水而流，非無水也。
X17n0324_p0277c09║如是，大慧！如來所說一切諸法隨涅槃流，是故說言
X17n0324_p0277c10║如恒河沙。如來不隨諸去流轉，去是壞義故。（流支云：大慧！如
X17n0324_p0277c11║恒河河沙隨水而流，終不逆流。大慧！諸佛如來為諸眾生說法亦爾，隨順涅槃而非逆流。大慧！是故我說順佛
X17n0324_p0277c12║如來如恒河河沙。大慧！言恒河河沙隨順流者，非是去義。若佛如來有去義者，諸佛如來應無常滅。○沙喻諸
X17n0324_p0277c13║法，水喻涅槃。沙雖隨水而流，不離於水。法雖隨涅槃而流，不離於涅槃。故曰非無水也。）大慧！生
X17n0324_p0277c14║死本際不可知。不知故，云何說去？大慧！去者斷義，而
X17n0324_p0277c15║愚夫不知。（流支云：生死本際尚不可知，不可知者，我云何依而說去義？是故如來非為去義。大
X17n0324_p0277c16║慧！去義者，名斷義。愚癡凡夫，不覺不知。）大慧白佛言：世尊！若眾生生死
X17n0324_p0277c17║本際不可知者，云何解脫可知？（註云：若眾生生死本際始時不可知者，云
X17n0324_p0277c18║何後時得解脫，終時可知耶？）佛告大慧：無始虗偽過惡妄想習氣
X17n0324_p0277c19║因滅，自心現知外義，妄想身轉，解脫不滅。是故無邊，
X17n0324_p0277c20║非都無所有。為彼妄想，作無邊等異名。（無邊者，是妄想異名。故實
X17n0324_p0277c21║叉云：不得言無邊際。非都無所有者，謂但轉妄想所依，即得解脫，非是壞滅妄想。都無所有等者，有邊也。謂有
X17n0324_p0277c22║邊無邊，皆是妄想異名。）觀察內外，離於妄想。無異眾生，智及爾
X17n0324_p0277c23║𦦨。一切諸法，悉皆寂靜。不識自心，現妄想故。妄想生，
X17n0324_p0277c24║若識則滅。（實叉云：離分別。○無別眾生，以智觀察。內外諸法，知與所知，悉皆寂滅。大慧！一切諸
X17n0324_p0278a01║法，唯是自心分別所見。不了知故，分別心起，了心則滅。○不識妄想，從自心現，則妄想生，若識則滅。）爾時
X17n0324_p0278a02║世尊，欲重宣此義，而說偈言：
X17n0324_p0278a03║觀察諸導師，猶如恒河沙，不壞亦不去，亦復不究
X17n0324_p0278a04║竟（註云：言法身亦不究竟空斷），是則為平等。觀察諸如來，猶如
X17n0324_p0278a05║恒沙等，悉離一切過，隨流而性常，是則佛正覺（新說
X17n0324_p0278a06║云：此偈頌上恒河沙七種譬喻，如文可知）。
X17n0324_p0278a07║爾時大慧菩薩復白佛言：世尊！惟願為說一切諸法
X17n0324_p0278a08║剎那壞相。世尊！云何一切法剎那？（流支云：為我說一切法生滅之相。云
X17n0324_p0278a09║何如來說一切法念念不住？○因上佛言身法者有壞，即是說陰、界、入無常。故舉一切諸法剎那壞相以請問。）
X17n0324_p0278a10║佛告大慧：諦聽！諦聽！善思念之！當為汝說。佛告大慧：
X17n0324_p0278a11║一切法者，謂善、不善、無記，有為、無為，世間、出世間，有
X17n0324_p0278a12║罪、無罪，有漏、無漏，受、不受。（實叉云：一切法者，所謂善法、不善法，有為法、無為法，
X17n0324_p0278a13║世間法、出世間法，有漏法、無漏法，有受法、無受法。）大慧！略說心、意、意識及習
X17n0324_p0278a14║氣，是五受陰因，是心、意、意識習氣，長養凡愚善、不善
X17n0324_p0278a15║妄想。（新說云：以心、意、意識妄習為因，陰、界、入等色心諸法得增長者，愚夫分別，謂善、不善是剎那也。）大
X17n0324_p0278a16║慧！修三昧樂，三昧正受，現法樂住，名為賢聖善無漏。
X17n0324_p0278a17║（新說云：修三昧為因，證現法樂住，名為聖賢善無漏法，非剎那也。）大慧！善、不善者，謂
X17n0324_p0278a18║八識。何等為八？謂如來藏名識藏，心、意、意識及五識
X17n0324_p0278a19║身，非外道所說。（新說云：再欲釋前善、不善法是非剎那，故舉八識，如來藏是剎那非剎那
X17n0324_p0278a20║因。然此第八阿賴耶識，唯是無覆無記性攝。第七末那，唯是有覆無記性攝。前六轉識，通善、不善、無記三性，未
X17n0324_p0278a21║轉依位，此八種識俱名剎那，故如來藏名剎那因。若得轉依，八識皆是善、無漏法，如來藏名非剎那因。○如來
X17n0324_p0278a22║藏為無明熏變，故名識藏。由是而有心、意、意識及五識身，名為八種。○註云：外道不說此八識。）大慧！五
X17n0324_p0278a23║識身者，心、意、意識俱善不善相，展轉變壞，相續流注，
X17n0324_p0278a24║不壞身生，亦生亦滅。（實叉云：無異體生，生已即滅。○五識取塵，與六、七、八識共俱。六
X17n0324_p0278b01║識造善惡業相，展轉變壞。然六識雖生滅變壞，而善惡業相相續流注不斷，故五識身生。此五識身，亦念念生
X17n0324_p0278b02║滅。）不覺自心現，次第滅，餘識生，形相差別攝受。（註云：此明
X17n0324_p0278b03║五識不覺諸法自心現故，取種種塵，隨取即滅，故言次第滅。隨次第滅處，即六識生，故言餘識生。餘識生，記五
X17n0324_p0278b04║識所取形相差別法。）意識、五識俱相應生。（註云：七識因五識、六識而起，故言意識、五
X17n0324_p0278b05║識俱相應生。）剎那時不住，名為剎那。（此敘諸識生滅。如首楞嚴云：剎那剎那，念
X17n0324_p0278b06║念之間，不得停住。）大慧！剎那者，名識藏、如來藏、意俱生識習
X17n0324_p0278b07║氣剎那。（註云：七識習氣依如來藏，名識藏處剎那，非如來藏剎那。）無漏習氣非剎
X17n0324_p0278b08║那，非凡愚所覺，計著剎那論故。（新說云：言無漏習氣熏如來藏、識藏，離念
X17n0324_p0278b09║相應，證得聖果，即非剎那。故起信論云：得無念者，則知心相生住異滅，以無念等故。此豈凡愚未曾離念生滅
X17n0324_p0278b10║戲論所能覺耶？）不覺一切法，剎那非剎那，以斷見壞無為法。
X17n0324_p0278b11║（實叉云：彼不能知一切諸法有是剎那非剎那，故彼計無為同諸法壞，墮於斷見。）大慧！七識
X17n0324_p0278b12║不流轉，不受苦樂，非涅槃因。（註云：言七識念念生滅，無自性故，不能流轉六
X17n0324_p0278b13║道。以念念滅故，亦不知苦樂，非涅槃因。○宗鏡云：七識從緣，本無自性，尚不能為生死苦樂之本，豈復與涅槃
X17n0324_p0278b14║作因？）大慧！如來藏者，受苦樂與因俱，若生若滅。（宗鏡云：如來藏與七
X17n0324_p0278b15║識生死苦樂因俱，念念若生若滅。）四住地、無明住地所醉，凡愚不覺，
X17n0324_p0278b16║剎那見，妄想熏心。（依四住煩惱及無明所醉，凡愚不覺，起剎那見，故如來藏心為妄想
X17n0324_p0278b17║所熏。）復次，大慧！如金、金剛、佛舍利，得奇特性，終不損壞。
X17n0324_p0278b18║（註云：明如來藏不生滅，猶如金剛與佛骨也。）大慧！若得無間有剎那者，聖
X17n0324_p0278b19║應非聖，而聖未曾不聖。（謂得如來所證無間之法，非剎那不住。若有剎那不住者，
X17n0324_p0278b20║則聖應非聖。以非剎那不住故，而聖未嘗不聖也。）如金、金剛，雖經劫數，稱量
X17n0324_p0278b21║不減。云何凡愚不善於我隱覆之說，於內外一切法
X17n0324_p0278b22║作剎那想？（新說云：凡愚不違諸法虗妄，故我方便隨順，為說一切諸法剎那不住。無漏習氣，非
X17n0324_p0278b23║剎那也。）大慧菩薩復白佛言：世尊！如世尊說：六波羅蜜
X17n0324_p0278b24║滿足，得成正覺。何等為六？（實义云：若得滿足，便成正覺。何者為六？云何滿足？○
X17n0324_p0278c01║新說云：因上修三昧正受，現法樂住，名為賢聖善無漏法。故舉餘經，世尊常說：六波羅蜜，若得滿足，便成正覺。
X17n0324_p0278c02║故問何者為六？云何滿足？）佛告大慧：波羅蜜有三種分別，謂世間、
X17n0324_p0278c03║出世間、出世間上上。（波羅蜜，又云阿羅蜜，此云到彼岸。生死為此岸，涅槃為彼岸，煩
X17n0324_p0278c04║惱為中流。菩薩以無相智慧，乘禪定舟航，從生死此岸，到涅槃彼岸。又大論別翻事究竟，三瑞應經翻度無極。）
X17n0324_p0278c05║大慧！世間波羅蜜者，我、我所攝受，計著攝受二邊，為
X17n0324_p0278c06║種種受生處，樂色、聲、香、味、觸故，滿足檀波羅蜜。戒、忍、
X17n0324_p0278c07║精進、禪定、智慧亦如是。凡夫神通，及生梵天。（檀，具云檀那，此
X17n0324_p0278c08║言布施。○註云：世間波羅蜜者，計著我、我所，攝受有、無二邊惡見，為求未來受生處，具足欲樂，行於布施有漏
X17n0324_p0278c09║諸波羅蜜，得生梵天。獲五神通，不離生死，故言凡夫神通。）大慧！出世間波羅蜜者，
X17n0324_p0278c10║聲聞、緣覺墮攝受涅槃故，行六波羅蜜，樂自己涅槃
X17n0324_p0278c11║樂。（新說云：出世間波羅蜜者，是二乘人厭捨生死，欣趣涅槃，求於自度，修習六種劣無漏行故，不得作佛。）
X17n0324_p0278c12║出世間上上波羅蜜者，覺自心現妄想量攝受，及自
X17n0324_p0278c13║心二故，不生妄想，於諸趣攝受非分，自心色相不計
X17n0324_p0278c14║著，為安樂一切眾生故，生檀波羅蜜，起上上方便。（新說
X17n0324_p0278c15║云：言出世間上上波羅蜜者，謂大菩薩而於自心內外二法，覺知唯是妄分別現，不起施者妄想，不生受者執
X17n0324_p0278c16║著，不取中間施物色相，為令眾生得無畏安樂，而恒行施故。大論云：以知法性體無慳貪故，隨順修行檀波羅
X17n0324_p0278c17║蜜。○起上上方便者，通該六度所修之意也。）即於彼緣妄想不生戒，是尸
X17n0324_p0278c18║波羅蜜。（尸，具云尸羅，此云清涼，又云止得，正翻戒。○於彼施受一切染淨境緣妄想不生，則戒性如虗
X17n0324_p0278c19║空，有何持犯？○論云：以知法性無梁，離五欲過故，隨順修行尸羅波羅蜜。）即彼妄想不生
X17n0324_p0278c20║忍，知攝所攝，是羼提波羅蜜。（羼提，此云安忍。又忍辱內心，能安忍外所辱境，
X17n0324_p0278c21║故名忍辱。○於彼持犯妄想不生，則非忍而忍，知攝所攝性非實。○論云：以知法性無苦，離嗔惱故，隨順修行
X17n0324_p0278c22║羼提波羅蜜。）初、中、後夜精勤方便，隨順修行方便，妄想不
X17n0324_p0278c23║生，是毗棃耶波羅蜜。（毗棃耶，此云精進。○楊云：隨順如實修行，於修行方便，亦不起
X17n0324_p0278c24║方便之想。○論云：以知法性無身心相，離懈怠故，隨順修行毗棃耶波羅蜜。）妄想滅，不
X17n0324_p0279a01║墮聲聞涅槃攝受，是禪波蜜。（禪，具云禪那，此云思惟修，正翻靜慮。○註
X17n0324_p0279a02║云：三界心、意、意識，妄想悉滅，大悲本願，故不以無生為證。○楊云：聲聞有涅槃想，故有攝受。○論云：以知法性
X17n0324_p0279a03║常定，體無亂故，隨順修行禪波羅蜜。）自心妄想非性，智慧觀察，不墮二
X17n0324_p0279a04║邊，先身轉勝，而不可壞，得自覺聖趣，是般若波羅蜜。
X17n0324_p0279a05║（般若，此云智慧。○知三界從自心妄想現而非實，以智慧觀察，不墮有無等見，法身轉勝，不可壞滅，得自覺聖
X17n0324_p0279a06║智趣故。○論云：以知法性體明，離無明故，隨順修行般若波羅蜜。○宗鏡云：六度萬行，互相融攝，成菩提分，皆
X17n0324_p0279a07║由般若成立。故五度如盲，般若如導。若布施無般若，唯得一世榮，後受餘殃債。若持戒無般若，暫生上欲界，還
X17n0324_p0279a08║墮泥犁中。若忍辱無般若，報得端正形，不證寂滅忍。若精進無般若，徒興生滅功，不趣真常海。若禪定無般若，
X17n0324_p0279a09║但行色界禪，不入金剛定。若萬善無般若，空成有漏因，不契無為果。若般若不明，萬行虗設。故般若經云：欲得
X17n0324_p0279a10║世、出世間一切善法悉成就者，一一當學般若。是故非真流之行，無以契真；未有證真之行，不從真起。又云：如
X17n0324_p0279a11║是六度，如實修行，若得滿足，即得阿耨多羅三藐三菩提；若不滿足，則無能入菩提之道。）爾時世
X17n0324_p0279a12║尊欲重宣此義，而說偈言：
X17n0324_p0279a13║空無常剎那，愚夫妄想作。如河燈種子，而作剎那
X17n0324_p0279a14║想。（世尊嘗以如河流、如種子、如燈等喻，破彼妄想有為作法，皆是空無常剎那。凡愚不善此隱蜜之說，
X17n0324_p0279a15║計作剎那想也。）剎那息煩亂，寂靜離所作。（說剎那者，息愚夫妄想，計著煩
X17n0324_p0279a16║亂。然煩亂性本寂靜，離作所作法。）一切法不生，我說剎那義。（新說云：以
X17n0324_p0279a17║一切法剎那流轉，必無自性。無自性故，即是無生。若非無生，則不流轉。契無生者，方是剎那。）物生
X17n0324_p0279a18║則有滅，不為愚者說。無間相續性，妄想之所熏。（言物
X17n0324_p0279a19║生則有滅，物滅則有生。此語不可為愚者說之，恐計著生滅。而諸法無間相續之性，皆從妄想習氣所熏。）
X17n0324_p0279a20║無明為其因，心則從彼生。乃至色未生，中間有何
X17n0324_p0279a21║分。（明妄心雖因彼無明而生，若色未生時，中間有何法可以分別。）相續次第滅，餘
X17n0324_p0279a22║心隨彼生。不住於色時，何所緣而生。（諸法相續次第滅已，妄心
X17n0324_p0279a23║隨彼生焉。若此妄心分別色時，念念不住，則此妄心復從何所緣而生？）以從彼生故，
X17n0324_p0279a24║不如實因生，云何無所成，而知剎那壞？（實叉云：若緣彼心起，
X17n0324_p0279b01║其因則虗妄，因妄體不成，云何剎那滅？○新說云：後念以從前念滅處起故，不是如實因生。因既虗妄，體
X17n0324_p0279b02║不成立，則名無生，故不得言剎那滅壞。）修行者正受，金剛佛舍利，光
X17n0324_p0279b03║音天宮殿，世間不壞事。（註云：對凡夫妄計一切法剎那，故說此正受等法為
X17n0324_p0279b04║非剎那。）住於正法得，如來智具足，比丘得平等，云何
X17n0324_p0279b05║見剎那？（如來正智滿足比丘，得八地平等，云何有剎那之見？）揵闥婆幻等，色
X17n0324_p0279b06║無有剎那，於不實色等，視之若真實。（色等諸法，如揵城幻夢，無
X17n0324_p0279b07║有剎那生住異滅之相。於不實色相計著剎那者，視揵城等若實有也。此偈當在六度章前，是必傳譯者
X17n0324_p0279b08║失其次序。）
X17n0324_p0279b09║爾時大慧菩薩復白佛言：世尊！世尊記阿羅漢得成
X17n0324_p0279b10║阿耨多羅三藐三菩提，（如六度章言：聲聞、緣覺樂自己涅槃，行六波羅蜜，不能成
X17n0324_p0279b11║佛。何故不定種性中云：三昧樂住聲聞，當得如來最勝之身。○大慧！自爾時下，至而不離諸過，共有十問流支。
X17n0324_p0279b12║於一一問端，各有加來，復說四字。○下起第二問。）與諸菩薩等無差別。（新說云：五
X17n0324_p0279b13║種性中，既有三乘，所乘不一。滅正受中，何故復言六地菩薩及聲聞、緣覺同入滅正受？○下起第三問。）一
X17n0324_p0279b14║切眾生法不涅槃，誰至佛道？（註云：剎那章中言：七識不流轉，不受苦樂，非涅
X17n0324_p0279b15║槃因。七識者，一切眾生識也。故問：一切眾生法不涅槃因，誰至佛道？○下起第四問。）從初得佛
X17n0324_p0279b16║至般涅槃，於其中間不說一字，亦無所答。（註云：既言不說一字，
X17n0324_p0279b17║不答一字，何故佛四平等中有語平等？○下起第五問。）如來常定故，亦無慮，亦
X17n0324_p0279b18║無察。（實叉云：言如來常在於定，無覺無觀。○註云：恒沙章中言：如來寂然，無有念想，何得為眾生說法？
X17n0324_p0279b19║○下起第六問。）化佛，化作佛事。（註云：上四項中言：法依佛說，一切法即是化佛，化作佛事。
X17n0324_p0279b20║何故餘經言：應化非真佛，亦非說法者？○下起第七問。）何故說識剎那展轉壞
X17n0324_p0279b21║相？（剎那章中甞說：諸識剎那不住。何故上言：以聲性說攝受生死？○下起第八問。）金剛力士
X17n0324_p0279b22║常隨侍衛？（註云：恒沙章中言：如來法身過世間望，即是不可見相，何須金剛力士守護？○下起
X17n0324_p0279b23║第九問。）何不施設本際？（恒沙章中言：生死本際不可知。既不知本際，何故復言：有眾生
X17n0324_p0279b24║得解脫？眾生既得解脫，是有本際可知，故問：何不施設本際？○下起第十問。）現魔、魔業、惡
X17n0324_p0279c01║業果報。旃遮摩納、孫陀利女，空鉢而出，惡業障現。云
X17n0324_p0279c02║何如來得一切種智，而不離諸過？（恒沙偈中言：佛悉離一切過。如佛初
X17n0324_p0279c03║成道時，而第六天魔興四兵，持苦具，詣樹下嬈佛。旃遮婆羅門女，以木盂繫腹，及外道孫陀利殺女，共相謗佛。
X17n0324_p0279c04║又佛曾入婆棃那村，巡門乞食，無施之者，持空鉢而出。至於惡業障現，不能備舉者，如食於馬麥，頭背俱痛，刺
X17n0324_p0279c05║傷足，設火坑、毒飯等事。既言悉離，何得有此諸過惡耶？）佛告大慧：諦聽！諦聽！善思
X17n0324_p0279c06║念之！當為汝說。大慧白佛言：善哉！世尊！唯然受教。佛
X17n0324_p0279c07║告大慧：為無餘涅槃故，說誘進行菩薩行者故。此及
X17n0324_p0279c08║餘世界修菩薩行者，樂聲聞乘涅槃，為令離聲聞乘，
X17n0324_p0279c09║進向大乘。化佛授聲聞記，非是法佛。（新說云：為聲聞證無餘涅槃，自
X17n0324_p0279c10║謂是佛，故佛方便與授記莂。言三昧樂住聲聞，當得如來最勝之身，自令覺非是佛，進向大乘無餘涅槃。初心
X17n0324_p0279c11║菩薩樂聲聞法者，亦令捨是心，進修大行。及應化佛與應化聲聞授記法性如來，無有是事。○此答第一問。）
X17n0324_p0279c12║大慧！因是故，記諸聲聞與菩薩不異。（註云：因化佛授聲聞記故。）大
X17n0324_p0279c13║慧！不異者，聲聞、緣覺、諸佛如來煩惱障斷，解脫一味，
X17n0324_p0279c14║非智障斷。（註云：二乘與佛同斷四住煩惱，解脫一味，處不異也。○楊云：聲聞、緣覺煩惱障斷，與
X17n0324_p0279c15║如來同；智障不斷，與如來異。）大慧！智障者，見法無我，殊勝清淨。煩
X17n0324_p0279c16║惱障者，先習見人無我斷。（註云：言智障斷者，見法無我，得如來地，非聲聞。○楊
X17n0324_p0279c17║云：謂先所習人無我見，至此而斷，然後意識捨離，是煩惱障斷也。○此答第二問。）七識滅，法
X17n0324_p0279c18║障解脫，識藏習滅，究竟清淨。（新說云：明七轉識諸法障礙、識藏習氣等，是一
X17n0324_p0279c19║切眾生妄體虗假無常，非涅槃因，不至佛道。若七識滅，於一切法障中得解脫，識藏習滅，究竟清淨，即是妄想
X17n0324_p0279c20║滅，名為涅槃，名至佛道。○此答第三問。）因本住法故，前後非性。（佛謂我因證本
X17n0324_p0279c21║住法。古先聖道，如金銀等性，法界常住。是故我言不說一字，亦無所答。雖於四平等中有語平等，然初後中間
X17n0324_p0279c22║所有言說，皆無自性。○此答第四問。）無盡本願故，如來無慮無察而演
X17n0324_p0279c23║說法。正智所化故，念不妄故，無慮無察。（如來以本願力故，不待思
X17n0324_p0279c24║慮觀察，為諸眾生而演說法。又以正智所化，念不妄故，無慮無察。○此答第五問。）四住地、無
X17n0324_p0280a01║明住地習氣斷故，二煩惱斷。離二種死，覺人法無我
X17n0324_p0280a02║及二障斷。（新說云：佛言：四住煩惱無明習氣斷，故名真佛。化佛者，方便現形以化眾生，非真佛
X17n0324_p0280a03║也。○此答第六問。）大慧！心、意、意識、眼識等七剎那習氣因，善
X17n0324_p0280a04║無漏品離，不復輪轉。大慧！如來藏者，輪轉涅槃苦樂
X17n0324_p0280a05║因，空亂意慧，愚癡凡夫所不能覺。（言七種識妄想習氣為因，是剎那無
X17n0324_p0280a06║常性，離善無漏，非流轉法，不能往來六道。如來藏能持生死流轉，為涅槃苦樂之因。空亂，指聲聞。意慧，指外道。
X17n0324_p0280a07║謂聲聞外道著於空有，不能知覺。以偏執無異故，總呼為愚癡凡夫也。○此答第七問。）大慧！金
X17n0324_p0280a08║剛力士所隨護者，是化佛耳，非真如來。大慧！真如來
X17n0324_p0280a09║者，離一切根量，一切凡夫、聲聞、緣覺及外道根量悉
X17n0324_p0280a10║滅，得現法樂，住無間法智忍故，非金剛力士所護。一
X17n0324_p0280a11║切化佛不從業生。化佛者，非佛，不離佛。因陶家輪等
X17n0324_p0280a12║眾生所作相而說法，非自通處說自覺境界。（化佛方便，隨眾
X17n0324_p0280a13║生相現，同人法故，假於守護。真實如來離一切根量，即是不可見相，不假守護。謂一切化佛隨人善根生，不從
X17n0324_p0280a14║實業生，非是真佛。然依真起化，亦不離真佛。如陶家輪造出百千器類，皆因眾生所作之相，還說自共相法，不
X17n0324_p0280a15║說法佛自通處自覺境界。○此答第八問。）復次，大慧！愚夫依七識身滅，起
X17n0324_p0280a16║斷見。不覺識藏故，起常見。自妄想故，不知本際。自妄
X17n0324_p0280a17║想慧滅故，解脫。（言凡夫見此身滅，不見未來生故，起斷見。不覺識藏，念念流注故，起常見。
X17n0324_p0280a18║自心現妄想，說名生死故，無有本際。妄想分別慧滅故，名解脫。○此答第九問。）四住地、無明
X17n0324_p0280a19║住地習氣斷故，一切過斷。（新說云：化佛隨眾生所宜，方便示現種種過惡。真實
X17n0324_p0280a20║如來四住煩惱及無明習氣悉斷，無如是過。○此答第十問。）爾時世尊欲重宣此
X17n0324_p0280a21║義，而說偈言：
X17n0324_p0280a22║三乘亦非乘。（為立一乘故也。）如來不磨滅，一切佛所記，（實义
X17n0324_p0280a23║云：無有佛涅槃，悉授如來記。）說離諸過惡。（註云：佛記二乘作佛，令離無餘涅槃過惡。）
X17n0324_p0280a24║為諸無間智，及無餘涅槃，誘進諸下劣，是故隱覆
X17n0324_p0280b01║說。（欲彼成就究竟種智，斷所知障，證佛無餘大般涅槃。以誘諸下劣故，作如是隱覆祕密之說。）諸
X17n0324_p0280b02║佛所起智，即分別說道，諸乘非為乘，彼則非涅槃。
X17n0324_p0280b03║（如來所起悲智，雖為眾生分別演說如是種種之道，其實在一乘，故曰諸乘非為乘。而彼聲聞計所得涅
X17n0324_p0280b04║槃，自謂是佛，非真涅槃。）欲色有及見，說是四住地。（註云：四住地者，見一
X17n0324_p0280b05║切處住地、欲愛住地、色愛住地、有愛住地。）意識之所起，識宅意所住。（新說
X17n0324_p0280b06║云：三界生死見思無明，悉是眾生心意意識展轉為因，熏習發現。○八識為第七意識之宅。）意及
X17n0324_p0280b07║眼識等，斷滅說無常，或作涅槃見，而為說常住。
X17n0324_p0280b08║爾時，大慧菩薩以偈問曰：
X17n0324_p0280b09║彼諸菩薩等，志求佛道者，酒肉及與葱，飲食為云
X17n0324_p0280b10║何？惟願無上尊，哀愍為演說。愚夫所貪著，臭穢無
X17n0324_p0280b11║名稱，虎狼所甘嗜，云何而可食？食者生諸過，不食
X17n0324_p0280b12║為福善。惟願為我說，食不食罪福。（註云：如來在鬼王宮中說法，諸
X17n0324_p0280b13║夜叉等念食時欲至，非肉不食。大慧欲令諸鬼生慈心故，因請如來說食肉不食肉功德過惡。）
X17n0324_p0280b14║大慧菩薩，說偈問已，復白佛言：惟願世尊，為我等說
X17n0324_p0280b15║食不食肉功德過惡。我及諸菩薩，於現在未來，當為
X17n0324_p0280b16║種種希望食肉眾生，分別說法，令彼眾生，慈心相向。
X17n0324_p0280b17║得慈心已，各於住地，（實叉云：住菩薩地。）清淨明了，疾得究竟
X17n0324_p0280b18║無上菩提。聲聞緣覺，自地止息已，（實叉云：或二乘地暫時止息。）亦
X17n0324_p0280b19║得速成無上菩提。（新說云：世間眾生，生死輪轉，怨結相連，墮諸惡趣，受大苦惱。皆由食
X17n0324_p0280b20║肉，更相殺害，增長煩惱，不得出離。能捨肉味，求於法味，慈心相向，清淨明了，如實修行，即得阿耨多羅三藐三
X17n0324_p0280b21║菩提。）惡邪論法，諸外道輩，邪見斷常，顛倒計著，尚有遮
X17n0324_p0280b22║法，不聽食肉。況復如來，世間救護，正法成就，而食肉
X17n0324_p0280b23║耶？（實叉云：路伽耶等諸外道輩，起有無見，執著斷常，尚有遮禁，不聽食肉。何況如來應正等覺，大悲含育，世
X17n0324_p0280b24║所依怙，而許自他俱食肉耶？○路伽耶，此云順世，又云善論。）佛告大慧：善哉善哉！
X17n0324_p0280c01║諦聽諦聽！善思念之！當為汝說。大慧白佛言：唯然受
X17n0324_p0280c02║教。佛告大慧：有無量因緣，不應食肉。然我今當為汝
X17n0324_p0280c03║略說。謂一切眾生，從本以來，展轉因緣，常為六親，以
X17n0324_p0280c04║親想故，不應食肉。（實叉云：一切眾生，從無始來，在生死中，〔轉〕回不息，靡不曾作父母兄
X17n0324_p0280c05║弟男女眷屬，乃至朋友親愛侍使，易生而受鳥獸等身，云何於中取而食之）。驢騾駱駝狐
X17n0324_p0280c06║狗牛馬人獸等肉，屠者雜賣故不應食肉。不淨氣分
X17n0324_p0280c07║所生長故不應食肉。眾生聞氣悉生恐怖，如旃陀羅
X17n0324_p0280c08║及譚婆等，狗見憎惡驚怖群吠故不應食肉（旃陀羅亦云旃
X17n0324_p0280c09║茶羅，此云屠者。譚婆此云食狗肉人，又獵師也）。又令修行者慈心不生故不
X17n0324_p0280c10║應食肉。凡愚所嗜臭穢不淨無善名稱故不應食肉。
X17n0324_p0280c11║令諸呪術不成就故不應食肉。以殺生者見形起識
X17n0324_p0280c12║深味著故不應食肉。彼食肉者諸天所棄故不應食
X17n0324_p0280c13║肉。令口氣臭故不應食肉。多惡夢故不應食肉。空閒
X17n0324_p0280c14║林中虎狼聞香故不應食肉。令飲食無節故不應食
X17n0324_p0280c15║肉。令修行者不生厭離故不應食肉。我嘗說言：凡所
X17n0324_p0280c16║飲食作食子肉想、作服藥想故不應食肉。聽食肉者
X17n0324_p0280c17║無有是處。復次大慧！過去有王名師子蘇陀婆，食種
X17n0324_p0280c18║種肉遂至食人，臣民不堪即便謀反斷其奉祿。以食
X17n0324_p0280c19║肉者有如是過故不應食肉。復次大慧！凡諸殺者為
X17n0324_p0280c20║財利故殺生屠販，彼諸愚癡食肉眾生，以錢為網而
X17n0324_p0280c21║捕諸肉（謂利即網也。流支云：是故買者與殺無異）。彼殺生者，若以財物若
X17n0324_p0280c22║以鉤網，取彼空行水陸眾生，種種殺害屠販求利。大
X17n0324_p0280c23║慧！亦無不教不求不想而有魚肉，以是義故不應食
X17n0324_p0280c24║肉（世間之肉未有不殺而得之者，縱使不教不求不想而得之，是必從於殺也，故不應食）。大慧！
X17n0324_p0281a01║我有時說遮五種肉或制十種，今於此經一切種一
X17n0324_p0281a02║切時，開除方便一切悉斷（諸經遮制五種十種，以不能頓斷眾生食肉故，尚有
X17n0324_p0281a03║開除方便。今此經中一切悉斷，為最後清淨明誨。十種者，謂人、蛇、象、馬、龍、狐、豬、狗、師子、獼猴。五種者，謂不見、不
X17n0324_p0281a04║聞、不疑、鳥殘、自死是也）。大慧！如來、應供、等正覺尚無所食，況食
X17n0324_p0281a05║魚肉亦不教人（如來但以法喜禪悅為味，故無所食，況於淨不淨肉，豈教他人食之耶）？
X17n0324_p0281a06║以大悲前行故，視一切眾生猶如一子，是故不聽令
X17n0324_p0281a07║食子肉（五戒以不殺為先，五常以仁為首，其遠庖廚、釣而不網、弋不射宿、不殺胎、不殀夭，皆仁之端，然
X17n0324_p0281a08║不禁於食肉。我佛世尊直以噉食眾生為第一戒，視昆蟲肖翹無異赤子，謂此而不戒，無復慈悲種智，去佛遠
X17n0324_p0281a09║矣）。爾時世尊欲重宣此義，而說偈言：
X17n0324_p0281a10║曾悉為親屬，鄙穢不淨雜，不淨所生長，聞氣悉恐
X17n0324_p0281a11║怖（頌上不淨氣分等文）。一切肉與葱，及諸韭蒜等，種種放逸
X17n0324_p0281a12║酒，修行常遠離。亦常離麻油，及諸穿孔牀，以彼諸
X17n0324_p0281a13║細蟲，於中極恐怖（新說云：自下諸偈，多示其過，悉令遠離，少頌長行。言離麻油者，
X17n0324_p0281a14║外國風俗，擣麻使生蟲，合壓之規，多汁益肥，如何可食？及孔隙諸牀，多有蟲聚，皆不可坐臥，以諸蟲於坐
X17n0324_p0281a15║臥之時，生驚怖故）。飲食生放逸，放逸生諸覺（實叉作邪覺），從覺
X17n0324_p0281a16║生貪欲，是故不應食。由食生貪欲，貪令心迷醉，迷
X17n0324_p0281a17║醉長愛欲，生死不解脫（新說云：飲酒貪肉等，心多放逸，諸惡覺觀，悉隨生長，
X17n0324_p0281a18║是故生死輪轉，不得捨離）。為利殺眾生，以財網諸肉，二俱是惡
X17n0324_p0281a19║業，死墮呌呼獄。若無教想求，則無三淨肉，彼非無
X17n0324_p0281a20║因有，是故不應食（新說云：既無教想求，則三淨肉非有，凡諸肉者，皆殺命而得，如
X17n0324_p0281a21║何可食）。彼諸修行者，由是悉遠離，十方佛世尊，一切
X17n0324_p0281a22║咸訶責。展轉更相食，死墮虎狼類，臭穢可厭惡，所
X17n0324_p0281a23║生常愚癡。多生旃陀羅，獵師譚婆種，或生陀夷尼
X17n0324_p0281a24║（流支作羅剎女，實叉作羅剎娑），及諸食肉性，羅剎猫狸等，徧於是
X17n0324_p0281b01║中生（謂性無腥羶而不食者，多墮此類）。縛象與大雲，央掘利魔羅
X17n0324_p0281b02║（縛象，流支作象腋，實义作象脇，央掘利魔羅，實义作央掘摩，皆經名也），及此楞伽經，
X17n0324_p0281b03║我悉制斷肉。諸佛及菩薩，聲聞所訶責，食已無慚
X17n0324_p0281b04║愧，生生常癡冥。先說見聞疑，已斷一切肉，妄想不
X17n0324_p0281b05║覺知，故生食肉處（佛先所說見聞疑殺等肉不應食之，而彼愚夫不明如來所制
X17n0324_p0281b06║淨不淨肉悉已令斷，於開遮方便處起諸妄想，謂聽食其淨肉）。如彼貪欲過，障礙
X17n0324_p0281b07║聖解脫，酒肉葱韭蒜，悉為聖道障。未來世眾生，於
X17n0324_p0281b08║肉愚癡說，言此淨無罪，佛聽我等食。食如服藥想
X17n0324_p0281b09║（實叉云淨食尚如藥），亦如食子肉，知足生厭離，修行行乞食
X17n0324_p0281b10║（言食如服藥想、如食子肉想者，因彼愚夫妄稱食五淨肉無罪，故舉前文以破之。如來意謂受淨飲食尚
X17n0324_p0281b11║作服藥等想，況聽食五淨肉耶？即戒諸比丘知足厭離而行乞食，以斷貪著）。安住慈心
X17n0324_p0281b12║者，我說常厭離，虎狼諸惡獸，恒可同遊止。若食諸
X17n0324_p0281b13║血肉，眾生悉恐怖，是故修行者，慈心不食肉。食肉
X17n0324_p0281b14║無慈慧，永背正解脫，及違聖表相，是故不應食（新說
X17n0324_p0281b15║云：背正解脫者，由無慈慧虧利自他，及違聖人護生儀表）。得生梵志種，及諸修
X17n0324_p0281b16║行處，智慧富貴家，斯由不食肉（前結食肉者，報在垢穢之處，即旃陀
X17n0324_p0281b17║羅譚婆猫狸是也。此結不食肉者，報在賢聖之家，即淨種三乘如來是也。富則法財無盡，貴則聖位難加，
X17n0324_p0281b18║此其如來以法界為家也。蓋由不食肉故，能淨身口意業，資發自覺聖智，漸升諸地以至佛果。首楞嚴曰：
X17n0324_p0281b19║汝等當知，是食肉人縱得心開似三摩地，皆大羅剎報，終必沈生死苦海。有知者得不痛以為戒）。
X17n0324_p0281b20║
X17n0324_p0281b21║楞伽阿䟦多羅寶經卷第四
X17n0324_p0281b22║
X17n0324_p0281b23║鑽（祖官。）燧（音遂。）療（力照。）鬘（謨官。）羼（音剗。）騾（盧戈。）駱駝（音落陀。）譚（徒紺。）奉
X17n0324_p0281b24║（俸。）（已上同經文）。
X17n0324_p0281c01║懾（質涉。）栰（與筏同音伐。）轆轤（音鹿盧。）嬈（音擾。）刺（七賜。）怙（音戶。）荼（音途。）弋
X17n0324_p0281c02║（逸織。）殀夭（並於兆。）肖（音消。）翹（祈堯。）擣（音禱。）腋（音亦。）脇（迄業。）
X17n0324_p0281c03║（已上註文音切竟）。
X17n0324_p0281c04║
X17n0324_p0281c05║
X17n0324_p0281c06║
X17n0324_p0281c07║
X17n0324_p0281c08║No. 324-C
X17n0324_p0281c09║ 閣筆記
X17n0324_p0281c10║
X17n0324_p0281c11║此經乃如來顯示諸佛現前境界，眾生頓悟法門，斷
X17n0324_p0281c12║妄想絲，離言說指。故其以楞伽為名也，非人非法。以
X17n0324_p0281c13║實相為體也，非空非有。以佛語心為宗也，非真非妄。
X17n0324_p0281c14║以自覺聖智為用也，非修非證。以生酥為教相也，非
X17n0324_p0281c15║乳非酪。其文簡，其旨深，巍巍乎超越眾經之右。夫豈
X17n0324_p0281c16║識情所可到，心量所能及哉。正受自早歲祝髮，振錫
X17n0324_p0281c17║方外，每於癡坐之餘，敬讀是經，句義漠然，不能終卷。
X17n0324_p0281c18║後質於宿師高座，無問禪講，率亦曖昧。隆興甲申冬，
X17n0324_p0281c19║會法親布衲于蘄之四祖山，復以所未至請問。衲熟
X17n0324_p0281c20║視曰，此聖智境界，非麤心者可入。而子欲入之，當有
X17n0324_p0281c21║方便。正受進曰，願示其說。衲曰，是經蓋有三譯。宋元
X17n0324_p0281c22║嘉中，中印度三藏求那䟦陀羅（此云功德賢）於金陵草堂
X17n0324_p0281c23║寺譯成四卷，在身字函。後魏延昌中，北印度三藏菩
X17n0324_p0281c24║提流支（此云覺希）於洛陽汝南王宅及鄴都金華寺譯成
X17n0324_p0282a01║十卷，在髮字函。大唐久視中，于闐三藏實叉難陀（此云
X17n0324_p0282a02║覺喜）於嵩嶽天中寺譯成七卷，在四字函。子試取魏唐
X17n0324_p0282a03║二譯者十七卷，置於宋譯四卷之左右，澄其神觀，參
X17n0324_p0282a04║攷研味，則不惟可以讀是經，且可以入是經矣。正受
X17n0324_p0282a05║即如其言，取前二譯，合今四卷，讀之彌月，迺於句義
X17n0324_p0282a06║疑礙冰釋，深自感幸，將遂流通，而力不逮。暨慶元改
X17n0324_p0282a07║元春，由吳興永壽蘭若至都下，謁黃候於北圃之道
X17n0324_p0282a08║院，飯餘瀹茗，怱謂正受曰：楞伽一經，祖師指示之後，
X17n0324_p0282a09║中間雖洪儒碩德，尚且病於句讀，況餘人乎？和尚儻
X17n0324_p0282a10║能為法施無窮之利，吾為栞行何如？正受曰：在流通
X17n0324_p0282a11║固無辭，然禪者必曰：子禪者也，何為義學之事乎？講
X17n0324_p0282a12║者必曰：子禪者也，何預吾義學之事乎？人既弗之許，
X17n0324_p0282a13║縱區區盡管見，安能取信於後世哉？候曰：不然。且禪
X17n0324_p0282a14║是佛祖所傳之心，教是佛祖所說之法，非禪無以通
X17n0324_p0282a15║教，非教無以傳心，詎有蠢蠢不達若此者？正受曰：斯
X17n0324_p0282a16║言固矣。古之人莫不禪教並行，宗說俱暢，奈何叔世
X17n0324_p0282a17║學者，各立臆見，相為矛盾？今候言獨及此，正受敢不
X17n0324_p0282a18║以古人自勉？候唯唯。因別歸永壽故居，與友人智燈
X17n0324_p0282a19║復取先後三經，又以唐遺名尊宿註文、　皇朝東都
X17n0324_p0282a20║沙門寶臣新說、閩中太姥居士楊彥國所篡，復於智
X17n0324_p0282a21║覺禪師宗鏡中有議及是經者，併諸經論，於九旬之
X17n0324_p0282a22║內，焚香對席，鈎索深隱，採摭精要，入於䟦陀所譯經
X17n0324_p0282a23║下。至秋八月，偕燈徙居西湖北山之壽星院主人石
X17n0324_p0282a24║菴慶壽，館于方丈南軒，俾終其事。然膏繼晷，會稡僅
X17n0324_p0282b01║成，目曰楞伽集註。凡註字無某經某論某人云者，即
X17n0324_p0282b02║正受之私謂也。所言註云者，汝南謝如晦云：周壽元
X17n0324_p0282b03║翁得於廬山古經藏中，蓋唐中葉後經生所書，不著
X17n0324_p0282b04║撰人名氏。新說謂唐敬愛寺譯經沙門智嚴所註者，
X17n0324_p0282b05║非也。按僧史，智嚴乃宋文帝時人，嘗於楊都翻譯，在
X17n0324_p0282b06║䟦陀之前，既未有經，安得有註？近謂圜悟禪師作，益
X17n0324_p0282b07║其誤矣。楞伽一云䮚（力鄧切）迦，西人多稱之。其字之舛
X17n0324_p0282b08║脫，或正或補，皆以魏、唐二經訂證，非妄加削。自洗研
X17n0324_p0282b09║於乙卯之季春，閣筆於丙辰之孟夏。註成，觀夢居士
X17n0324_p0282b10║黃復之又為之音釋。侯聞之，遂捐己俸，命工書刻，以
X17n0324_p0282b11║廣其傳。然達磨有言：是經五百年後，翻為有相之學。
X17n0324_p0282b12║今正受悉意于此，得不墮祖師之先見，重為宗教之
X17n0324_p0282b13║贅說乎？黃候名汝霖，字師說，自號敬菴居士云。是歲
X17n0324_p0282b14║浴佛日，雷菴無作叟正受謹記