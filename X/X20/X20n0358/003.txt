X20n0358_p0179a01║
X20n0358_p0179a02║
X20n0358_p0179a03║
X20n0358_p0179a04║
X20n0358_p0179a05║
X20n0358_p0179a06║金光明經文句文句記會本卷第三
X20n0358_p0179a07║
X20n0358_p0179a08║北涼三藏法師　曇無讖　譯經
X20n0358_p0179a09║天台智者大師說文句門人灌頂錄
X20n0358_p0179a10║四明沙門　知禮　述文句記
X20n0358_p0179a11║雙徑沙門明得會句并記入於經文
X20n0358_p0179a12║【記】五、默念騰疑，序二，初分文。
X20n0358_p0179a13║【文句】從信相歡喜下，是第五、默念騰疑。序文為二：初、
X20n0358_p0179a14║見相歡喜，二、默念陳疑。
X20n0358_p0179a15║【記】二、隨釋二：初、見相歡喜。
X20n0358_p0179a16║爾時，信相菩薩見是諸佛及希有事，歡喜踊躍，恭敬
X20n0358_p0179a17║合掌，向諸世尊：
X20n0358_p0179a18║【文句】歡喜者，既因心疑，覩瑞見佛，必知聞法，是故歡
X20n0358_p0179a19║喜。
X20n0358_p0179a20║【記】二、默念陳疑。
X20n0358_p0179a21║至心念佛，作是思惟：釋迦如來無量功德，唯壽命中。
X20n0358_p0179a22║心生疑惑：云何如來壽命如是方八十年？
X20n0358_p0179a23║【記】文三。初明騰疑意。
X20n0358_p0179a24║【文句】從至心念佛下，是默念求決也。夫疑情不可久
X20n0358_p0179b01║處，是故騰疑。
X20n0358_p0179b02║【記】積疑不騰，恐成疑蓋。二、正騰所疑。
X20n0358_p0179b03║【文句】念釋迦如來無量功德，相好光明，神力說法，皆
X20n0358_p0179b04║不生疑。唯壽命中，心生疑惑。云何佛壽中八十年？
X20n0358_p0179b05║念此覆心，故默騰求決也。
X20n0358_p0179b06║【記】一切功德，依壽得住。其壽既促，眾德奚為？故皆不
X20n0358_p0179b07║疑，但念壽短。此覆不騰，莫能決了。三、明默念意。
X20n0358_p0179b08║【文句】而不發言者四。佛適現威尊敬重，不敢發言。疑
X20n0358_p0179b09║既覆心，不得不念。又前默念而感瑞，今承前默念
X20n0358_p0179b10║以求決爾。
X20n0358_p0179b11║【記】威尊故默，求決故念，承前可見。六、止疑序二：
X20n0358_p0179b12║初、分文。
X20n0358_p0179b13║【文句】從爾時四佛以正徧知下，是第六，止疑。序文為
X20n0358_p0179b14║二：一、正止疑，二、釋止疑。
X20n0358_p0179b15║【記】二、隨釋二：初、正止疑。
X20n0358_p0179b16║爾時，四佛以正徧知告信相菩薩：善男子！汝今不應
X20n0358_p0179b17║思量如來壽命短促。
X20n0358_p0179b18║【記】文三。初止疑意。
X20n0358_p0179b19║【文句】疑蓋覆心，聞法不解，故先止之。例如見諦先斷
X20n0358_p0179b20║疑，方進脩道也。若信相實疑，宜須折止。若是起教，
X20n0358_p0179b21║因其訓人。
X20n0358_p0179b22║【記】疑盖覆心者。五盖中，疑能覆禪，慧須預止者，何
X20n0358_p0179b23║哉？若未解理，心合致疑，既覩威尊，是決疑地。儻堅
X20n0358_p0179b24║執疑念，則觀慧莫開，故須止之，令諦心受法。例如
X20n0358_p0179c01║等者，疑是見惑，能障真諦，斷疑見道，方進真脩。信
X20n0358_p0179c02║相騰疑，或權或實，佛止則令自他獲益。二、正止
X20n0358_p0179c03║疑三：初、大用不應。
X20n0358_p0179c04║【文句】從汝今不應下，正止疑也。云何不應？有三不應：
X20n0358_p0179c05║一、大用不應；八、十者是佛大用，是故不應。
X20n0358_p0179c06║【記】八十之壽，是法界全體，起應物大用，故不應以
X20n0358_p0179c07║定短致疑。二，法性不應。
X20n0358_p0179c08║【文句】二法性海深，非言思所測。
X20n0358_p0179c09║【記】釋尊所證，性海淵深，豈以長短心慮測度？三，
X20n0358_p0179c10║智度不應。
X20n0358_p0179c11║【文句】三、以信能入，以智能度。汝信智未具，豈度量所
X20n0358_p0179c12║思？
X20n0358_p0179c13║【記】真信、真智，二皆具足。能知、能證，汝今未具，不應
X20n0358_p0179c14║度量。此三不應是約三身而成止意。亦可前二約
X20n0358_p0179c15║所思止，後一約能思止。三、引證結。
X20n0358_p0179c16║【文句】釋論云：無量法欲量是人，為覆溺故，將不應而
X20n0358_p0179c17║止之也。
X20n0358_p0179c18║【記】佛所有法皆悉無量，若以有量心慮量之，必當
X20n0358_p0179c19║覆溺於疑惑海，是故四佛以三不應止其疑念。
X20n0358_p0179c20║二、釋止疑。
X20n0358_p0179c21║何以故？善男子！我等不見諸天、世人、魔眾、梵眾、沙門、
X20n0358_p0179c22║婆羅門、人及非人，有能思算如來壽量知其齊限，唯
X20n0358_p0179c23║除如來。
X20n0358_p0179c24║【記】文三。初、釋法性不應二。初、明八眾攝菩薩。
X20n0358_p0180a01║【文句】何以故下。釋三不應之意。舉八眾皆不能量者，
X20n0358_p0180a02║釋法性不應也。法身菩薩，法性淨土，故不在言。生
X20n0358_p0180a03║身菩薩，若在家，為天龍等所攝；若出家，為四眾所
X20n0358_p0180a04║攝；若法性身施權，亦為八眾所攝。
X20n0358_p0180a05║【記】經列八眾，雖已分明，但闕菩薩，故約生法權實
X20n0358_p0180a06║示之。法性土者，方便實報也。既不居此，故不在言。
X20n0358_p0180a07║二，明皆不應測性。
X20n0358_p0180a08║【文句】若凡若聖，悉不能思算也。
X20n0358_p0180a09║【記】如來所遊深廣法性，尚過菩薩所行清淨，況復
X20n0358_p0180a10║凡小而能思算？二、釋智度不應二：初、正釋降佛
X20n0358_p0180a11║難測。
X20n0358_p0180a12║【文句】唯除如來者，釋智度不應也。若如如來，是則能
X20n0358_p0180a13║知；既未如如來，那忽能知？
X20n0358_p0180a14║【記】唯佛與佛，乃能究盡，因智那知。二、兼示佛所
X20n0358_p0180a15║知法二：初、古釋，可知故無常。
X20n0358_p0180a16║【文句】舊用此語為智所知，知是無常可量之法。
X20n0358_p0180a17║【記】言此語者，唯除如來句也。壽量既為智之所知，
X20n0358_p0180a18║是可思法，驗是無常。二、明今釋常智知常。
X20n0358_p0180a19║【文句】天台師云：不爾。如來有無量常智，能知無量常
X20n0358_p0180a20║法。豈可以常智所知，判為無常邪？
X20n0358_p0180a21║【記】無量常智者，究竟無知，方具足知。此知稱性，以
X20n0358_p0180a22║全本智成佛智故。既知本性，性豈無常？古師不解，
X20n0358_p0180a23║故以有知而為佛智，乃以所知是無常法。三、令
X20n0358_p0180a24║比知大用。
X20n0358_p0180b01║【文句】智性既冥，大用可解，是釋三不應也。
X20n0358_p0180b02║【記】無知之智，故冥法性。法性本用，具足發現，現長
X20n0358_p0180b03║現短，皆名常壽，以全性故。經釋智性，略大用者，以
X20n0358_p0180b04║可解故。七、集眾序。
X20n0358_p0180b05║時，四如來將欲宣暢釋迦文佛所得壽命，欲、色界天、
X20n0358_p0180b06║諸龍、鬼、神、乾闥婆、阿脩羅、迦樓羅、緊那羅、摩睺羅伽，
X20n0358_p0180b07║及無量百千億那由他菩薩摩訶薩，以佛神力，悉來
X20n0358_p0180b08║聚集信相菩薩摩訶薩室。
X20n0358_p0180b09║【記】文二：初、正釋經。文二：初、對他經前後。
X20n0358_p0180b10║【文句】從時四如來下，是第七、集眾序。餘經或先集眾
X20n0358_p0180b11║後現瑞，此經先現瑞後集眾，前後互出爾。
X20n0358_p0180b12║【記】二、約今經解釋三：初、正明此室眾二：初、略釋時
X20n0358_p0180b13║眾。
X20n0358_p0180b14║【文句】時者，將欲宣暢之時也。眾者，欲色界諸天也。
X20n0358_p0180b15║【記】二、明集眾意。
X20n0358_p0180b16║【文句】信相一人，利益者少；有緣若集，所益處多，是故
X20n0358_p0180b17║集眾。
X20n0358_p0180b18║【記】即八十壽，顯三身常。豈益信相？一人而已。故以
X20n0358_p0180b19║神力攝諸有緣，令聞圓常，得四悉益。言益處多者，
X20n0358_p0180b20║豈止一室？此眾聞後，在處宣布耳。二、兼明一經
X20n0358_p0180b21║眾，正明此室具四種眾，傍兼諸品皆有四眾。句三：
X20n0358_p0180b22║初、明此經具四眾。
X20n0358_p0180b23║【文句】眾有四種：一、發起眾，信相樹神等是也。二、當機
X20n0358_p0180b24║眾，聞即得道者是也。三、影響眾，從十方遠來者是
X20n0358_p0180c01║也。四、結緣眾，當座雖未得道，作後世因緣者是也。
X20n0358_p0180c02║如流水為魚說法，遠作今日得悟因緣，即其事也。
X20n0358_p0180c03║【記】影響眾者，古往諸佛法身大士，隱其圓極，助佛
X20n0358_p0180c04║揚化，為伴奉主，如影隨質，似響答聲。四眾名義，具
X20n0358_p0180c05║法華疏。二、明眾與諸經同。
X20n0358_p0180c06║【文句】此經集天龍眾，與華嚴意同，亦集人眾而文略。
X20n0358_p0180c07║新本中有無量百千婆羅門眾，懺悔品初信相及
X20n0358_p0180c08║眷屬詣耆闍崛山，即是人眾也。
X20n0358_p0180c09║【記】此中集天龍，與華嚴何異？此品新本既云無量
X20n0358_p0180c10║婆羅門眾，又懺悔品信相出城，與無量無邊百千
X20n0358_p0180c11║眾生俱往靈鷲，豈皆鬼神？驗知集眾與諸經同。
X20n0358_p0180c12║三、止常情偏局解
X20n0358_p0180c13║【文句】相承云：此經與冥道相關，正集天龍，略不說人
X20n0358_p0180c14║爾。
X20n0358_p0180c15║【記】豈以此品舊譯文略，便云止集天龍眾耶？三、
X20n0358_p0180c16║明經部法益二：初、異法華屬方等。
X20n0358_p0180c17║【文句】總瑞中云：一切世間未曾有事，悉具出現。不見
X20n0358_p0180c18║與二乘記，但明常辨性，與般若、方等意同，故判屬
X20n0358_p0180c19║方等教攝。
X20n0358_p0180c20║【記】一切世間合該十界，未曾有事悉具出現，合於
X20n0358_p0180c21║十界皆顯三德，而且未授二乘佛記，驗知未可同
X20n0358_p0180c22║法華部。但就通教對利根者，明三身常，辨圓法性，
X20n0358_p0180c23║與其二酥談圓不異。既其首題不標般若，部內二
X20n0358_p0180c24║處稱方等名，故今判教屬於方等。而此部中得圓
X20n0358_p0181a01║益者，自於十界妙證新伊，亦得稱為未曾有事悉
X20n0358_p0181a02║具出現。二、須乘戒顯眾益。
X20n0358_p0181a03║【文句】此中應論乘戒緩急四句，判出天龍生處，得道
X20n0358_p0181a04║不得道，權實等事，如別記云云。
X20n0358_p0181a05║【記】乘戒四句者：一、乘戒俱急，二、乘戒俱緩，三、乘急
X20n0358_p0181a06║戒緩，四、乘緩戒急。先須了知乘戒體相。且戒論十
X20n0358_p0181a07║種，唯取不缺、不破、不穿、不雜，此之四戒，雖分定散，
X20n0358_p0181a08║皆人天因，是今戒也。不取隨道、無著、智所讚、自在、
X20n0358_p0181a09║隨定、具足，以此六種，雖名為戒，體是三觀，自屬乘
X20n0358_p0181a10║耳。乘論五乘，不取人天，以其二種，雖名為乘，不動
X20n0358_p0181a11║不出，體是漏善，事戒所攝。唯取三乘，以此三乘，該
X20n0358_p0181a12║於四教，是入理智，雖分深淺，皆動煩惱，出生死故，
X20n0358_p0181a13║得名乘也。今以四戒，而對三乘，論於緩急，以成四
X20n0358_p0181a14║句。乘戒俱急者，今之人天，來聞法者是。其俱緩者，
X20n0358_p0181a15║惡道苦縛，莫預此會。乘急戒緩者，今諸龍鬼，同集
X20n0358_p0181a16║者是。乘緩戒急，著樂諸天，嗜欲人等，不預此者，皆
X20n0358_p0181a17║是其類。復須了知集今會者，雖云乘急，乘有權實。
X20n0358_p0181a18║宿世脩習藏通急者，今在室中，覩於四佛，佛身不
X20n0358_p0181a19║同，但見應化，縱聞長壽，須歸灰滅，滅已不生。若其
X20n0358_p0181a20║宿脩別圓急者，今覩四佛，同尊特身，一身一智，聞
X20n0358_p0181a21║山斤等，雖是應壽，知即法報，三一難思，名見常身。
X20n0358_p0181a22║權實等者，此四緩急，眾生之中，有實行者，有權示
X20n0358_p0181a23║者，權能引實，作種熟脫，久近因緣，故云等事。別記
X20n0358_p0181a24║者，即法華、淨名疏，及止觀也。令依彼說，故注云云。
X20n0358_p0181b01║二、判屬序段。
X20n0358_p0181b02║【文句】齊此判屬序段者，文云：將欲宣暢，大眾雲集。豈
X20n0358_p0181b03║非序之明證邪？序分竟。
X20n0358_p0181b04║【記】二、大段正宗，分二：初、總示文義二：初、示經文起
X20n0358_p0181b05║盡。
X20n0358_p0181b06║【文句】從爾時四佛下三品半文，是第二、正說段。
X20n0358_p0181b07║【記】懺悔，讚歎。空品三品全，及此壽量半品，同是正
X20n0358_p0181b08║說。二、辨三章大義二：初、敘他師二：初、正明他義
X20n0358_p0181b09║三：初、敘初師。
X20n0358_p0181b10║【文句】凡三說不同：一云壽量，明常果為宗。常果契性，
X20n0358_p0181b11║性即是體。二義宛然，不須多惑。下懺悔品滅惡，讚
X20n0358_p0181b12║歎品生善，空品導成，即是經用也。
X20n0358_p0181b13║【記】二、敘次師二：初、敘。
X20n0358_p0181b14║【文句】二云：壽量明宗，懺歎明用，空品明體。
X20n0358_p0181b15║【記】二章，安破。以今不云師及天台，知是私破。
X20n0358_p0181b16║【文句】此乃以因中所用之性，為果上所顯之體，於義
X20n0358_p0181b17║不便，故不用之。
X20n0358_p0181b18║【記】空雖是中，乃是因位。用中破執，且非果上所顯
X20n0358_p0181b19║中體。法雖不異，用顯義殊。古既昧此，故今不用。
X20n0358_p0181b20║三、敘真諦二：初、敘。
X20n0358_p0181b21║【文句】三、三藏云：正說有兩段：壽量是果段，三身是因
X20n0358_p0181b22║段。二文各有序。虗空藏問：為因段序？
X20n0358_p0181b23║【記】虗空等者，新經三身分別品云：虗空藏菩薩白
X20n0358_p0181b24║佛：云何菩薩於諸如來甚深秘密如法脩行？指此
X20n0358_p0181c01║為序也。二章，安破。
X20n0358_p0181c02║【文句】直是發問，於序義弱。
X20n0358_p0181c03║【記】諸經節節皆有發問，豈盡稱序，故云義弱。二、
X20n0358_p0181c04║今師去取。
X20n0358_p0181c05║【文句】師云：三身成果，上義非因義也，是故不用。初家
X20n0358_p0181c06║所說好，與今意同。
X20n0358_p0181c07║【記】彼虗空藏雖約因問，佛乃答云：一切如來等有
X20n0358_p0181c08║三身，豈非果義？故去三藏取。初家、次師，可知。二、
X20n0358_p0181c09║明今意三：初、就新經明宗體三：初、四佛說迹以顯
X20n0358_p0181c10║本。
X20n0358_p0181c11║【文句】新舊兩文，凡二處明宗。初是四佛拂疑，明應化
X20n0358_p0181c12║之壽，非思算所知。迹既長遠，本難窮極，上根人聞
X20n0358_p0181c13║迹悟本也。
X20n0358_p0181c14║【記】拂八十之短疑，明海滴之長應。既聞應化能長
X20n0358_p0181c15║能短，則達法報非滅非生。本迹既融，思議乃絕。上
X20n0358_p0181c16║根之者，秪聞其迹，亦悟本源，當第一周也。二、王
X20n0358_p0181c17║子示本令悟迹
X20n0358_p0181c18║【文句】若未悟者，王子明蚊蚋脚可以作城樓，鼠登兔
X20n0358_p0181c19║角梯食月除。脩羅明法身無舍利，如來真實身舍
X20n0358_p0181c20║利無。是處中根人，直聞理本而悟迹也。
X20n0358_p0181c21║【記】新經壽量品四。佛說壽益物事訖，有憍陳如婆
X20n0358_p0181c22║羅門欲生天故，求佛舍利如芥粟許。棃車毗王子
X20n0358_p0181c23║說偈答云：假使蚊蚋脚，可以作城樓，如來寂靜身，
X20n0358_p0181c24║無有舍利事。兔角為梯隥，從地得升天，邪思佛舍
X20n0358_p0182a01║利，功德無是處。鼠登兔角梯，食月除脩羅，依舍利
X20n0358_p0182a02║盡惑，一脫無是處。中根直聞法身理本不生滅，乃
X20n0358_p0182a03║悟報應能常無常。理事既融，思議即絕，當第二周
X20n0358_p0182a04║也。三、釋迦雙論令俱解。
X20n0358_p0182a05║【文句】若未悟者，釋迦論三身共說，廣分別之，本迹俱
X20n0358_p0182a06║解，是為三番明宗顯體。
X20n0358_p0182a07║【記】下根既鈍，偏談本迹，不能懸解互融之意。是故
X20n0358_p0182a08║釋迦具演三身，所謂法身、應身、化身。如依空有電，
X20n0358_p0182a09║依電有光。法身是理，應身是智。智既應理，即起化
X20n0358_p0182a10║身。三身冥一，一不定一，三身宛然。是故品題三身
X20n0358_p0182a11║分別，法、應是本，化身是迹。一時俱說，則生玅解，思
X20n0358_p0182a12║議乃絕，當第三周。此之三番，皆說如來常宗顯體，
X20n0358_p0182a13║意令聞者發智證理。二、判三品俱明用。
X20n0358_p0182a14║【文句】懺品別論滅惡，通亦生善。歎品別論生善，通亦
X20n0358_p0182a15║滅惡。空品導成，俱是經用也。
X20n0358_p0182a16║【記】佛智之宗，顯法性體，此即名為經宗經體。一切
X20n0358_p0182a17║眾生以此宗體而為本心，若能懺歎及脩二空，故
X20n0358_p0182a18║佛妙用全體而起，令此眾生滅惡生善，及發空用，
X20n0358_p0182a19║導成二用，故云三品俱是經用。三、明此本略二
X20n0358_p0182a20║番。
X20n0358_p0182a21║【文句】今之四卷，止有一番明宗。
X20n0358_p0182a22║【記】以其二番皆顯三身，今此一番所顯不別，是故
X20n0358_p0182a23║讖師順好略機，不翻後二。二、分文解釋四：初、壽
X20n0358_p0182a24║量品顯體二：初、分文。
X20n0358_p0182b01║【文句】文為四：初、四佛說偈，二、信相歡喜，三、當機得道，
X20n0358_p0182b02║四、四佛還本。說偈又二：一、經家敘，二、四佛喻說。
X20n0358_p0182b03║【記】二、解釋四：初、四佛說偈二：初、經家敘。
X20n0358_p0182b04║爾時，四佛於大眾中，略以偈喻說釋迦如來所得壽
X20n0358_p0182b05║量，而作頌曰：
X20n0358_p0182b06║【記】二、四佛說喻二：初、料簡身說二：初、問。
X20n0358_p0182b07║【文句】問：四佛說偈，為各為共？
X20n0358_p0182b08║【記】二、答二：初、明說。
X20n0358_p0182b09║【文句】答：經既無文，不可定判。或宜聞共說，異口同音；
X20n0358_p0182b10║或宜聞別說，各引一喻。
X20n0358_p0182b11║【記】本稱機宜，共別無在。二、明身。
X20n0358_p0182b12║【文句】見亦如是。若見四佛同尊、特身、一身、一智慧者，
X20n0358_p0182b13║即是常身，弟子眾一故；若見四佛、佛身不同，即是
X20n0358_p0182b14║應化，弟子眾多故。
X20n0358_p0182b15║【記】釋題，判教。此經屬通。此教明佛丈六尊特，一身
X20n0358_p0182b16║異見，故名合身。今此室中有三乘眾，三中菩薩利
X20n0358_p0182b17║根之者，能深觀空，見不空理。不空理者，乃是生佛
X20n0358_p0182b18║同一覺性，故雖見佛，佛非外來，隨大隨小，皆無邊
X20n0358_p0182b19║際，故云四佛同尊特身。身智應用，是一是常，豈唯
X20n0358_p0182b20║諸佛無二無別，與其弟子亦復不異，故云眾一。雖
X20n0358_p0182b21║未開廢，利人見同。若鈍菩薩及二乘人，既但見空，
X20n0358_p0182b22║乃覩四佛自外而來，取色分齊，但是應化。佛尚各
X20n0358_p0182b23║異，弟子豈同？三乘差別，故云眾多。二、分文解義
X20n0358_p0182b24║二：初、敘二家分文。
X20n0358_p0182c01║【文句】分八偈為二意：初云：前四偈立譬，次一偈合譬，
X20n0358_p0182c02║次二偈斷疑，次一偈結釋。次云：前四偈為譬本，後
X20n0358_p0182c03║四偈合釋。兩途俱可用。
X20n0358_p0182c04║【記】二、從初師釋義四：初、四偈立譬。
X20n0358_p0182c05║一切諸水，可知幾滴，無有能數，釋尊壽命。諸須彌山，
X20n0358_p0182c06║可知斤兩，無有能量，釋尊壽命。一切大地，可知塵數，
X20n0358_p0182c07║無有能算，釋尊壽命。虗空分界，尚可盡邊，無有能計，
X20n0358_p0182c08║釋尊壽命。
X20n0358_p0182c09║【記】文二。初、斥古二：初、敘。
X20n0358_p0182c10║【文句】舊云：四偈止譬其壽長，更無別意。
X20n0358_p0182c11║【記】二、斥。
X20n0358_p0182c12║【文句】是義不然。諸佛之教，上中下善，其言巧妙，其義
X20n0358_p0182c13║深遠。此中正是常宗斷疑一經之要處，何容無義？
X20n0358_p0182c14║【記】諸佛說法，三時不謬，故上、中、下善。能詮有法，故
X20n0358_p0182c15║其言巧妙；所詮離情，故其義深遠。若齊無意，寧悟
X20n0358_p0182c16║常宗？故知古師全迷經旨。二、今釋二：初、開章敘
X20n0358_p0182c17║意二：初、開章。
X20n0358_p0182c18║【文句】且作三意消文：一、對四諦，二、對四念處，三、對四
X20n0358_p0182c19║德。
X20n0358_p0182c20║【記】大師所解，其義無窮。稱機釋文，且示三意。二、
X20n0358_p0182c21║敘意二：初、明三因果。
X20n0358_p0182c22║【文句】四諦理通因果，四念論因，四德論果。
X20n0358_p0182c23║【記】四諦是理，因果通依。四念是行，脩之在因；四德
X20n0358_p0182c24║本有，證之在果。非此三義，莫顯常宗。二、明三相
X20n0358_p0183a01║由。
X20n0358_p0183a02║【文句】若論果壽，宜對四德，果不孤起，故念處明因，因
X20n0358_p0183a03║果有本，故對四諦也。
X20n0358_p0183a04║【記】討果由因，因果由諦。欲成因果，解諦居先。二、
X20n0358_p0183a05║依章釋義三：初、約四諦釋二：初、用四諦釋偈二：初、
X20n0358_p0183a06║懸說諦義二：初、明四諦義三：初、對上明境智。
X20n0358_p0183a07║【文句】上以四佛對四諦智，今以四佛所說對四諦理。
X20n0358_p0183a08║【記】上明能說人宜對於智，今明所說法合對於理。
X20n0358_p0183a09║二、斥古唯齊事。
X20n0358_p0183a10║【文句】舊讀四諦文云：知苦如苦相，知集如集相。相是
X20n0358_p0183a11║其事，齊事而知，於理不顯。
X20n0358_p0183a12║【記】言讀文者，大論第三解十號正徧知文也。故論
X20n0358_p0183a13║問云：云何正徧知？答：知苦如苦相等。舊讀此文，雖
X20n0358_p0183a14║以如字為不異解，而昧三藏以知事稱理為不異，
X20n0358_p0183a15║摩訶衍中以知事即理為不異，致使解義唯齊於
X20n0358_p0183a16║事，全不顯理。又復此文解正徧知，正知於真，徧知
X20n0358_p0183a17║於俗。三、明今師正義二：初、約二諦二：初、約苦諦
X20n0358_p0183a18║釋。
X20n0358_p0183a19║【文句】今明知苦如苦相，如是其理，相是其事，即事而
X20n0358_p0183a20║真，事理雙達。
X20n0358_p0183a21║【記】二、例餘諦結。
X20n0358_p0183a22║【文句】餘三諦亦如是。如是釋者，於四諦理義便也。
X20n0358_p0183a23║【記】二、約三諦二：初、約苦諦釋。
X20n0358_p0183a24║【文句】又一解：知苦是知俗，如是知真相是知中。中是
X20n0358_p0183b01║實相，故今以相為中也。此則三諦，具在一文。
X20n0358_p0183b02║【記】二、例餘諦結。
X20n0358_p0183b03║【文句】知苦既然，下集、道、滅亦如是云云。
X20n0358_p0183b04║【記】二、解意者。以苦等四，是世出世因果之境。於此
X20n0358_p0183b05║四境，若其不了即真即俗及空假中，則不名諦。仍
X20n0358_p0183b06║了二諦，以中為真，三論空假，意在諦中。欲於迷悟
X20n0358_p0183b07║十界因果，一一見中，法法無作，方得名為世相常
X20n0358_p0183b08║住。其理不爾，將何以拂信相之疑？二句皆初、約苦
X20n0358_p0183b09║諦釋，二、例餘諦結。二、明對諦意。
X20n0358_p0183b10║【文句】明識四諦是脩長壽境，故約四諦對偈也。
X20n0358_p0183b11║【記】二、以諦釋文。四、約因前果後，以水山地空，對集
X20n0358_p0183b12║苦道滅，例皆分三。初、集諦三：初、牒示。
X20n0358_p0183b13║【文句】一切諸水者，此對集諦。
X20n0358_p0183b14║【記】二、引證。
X20n0358_p0183b15║【文句】大經云：有河洄澓沒眾生。即其義也。
X20n0358_p0183b16║【記】三、釋結。
X20n0358_p0183b17║【文句】水體潤生，如集能資長，鼓怒浩澣，無處不有。集
X20n0358_p0183b18║亦如是，沒溺凡聖，亘界內外也。
X20n0358_p0183b19║【記】二、苦諦三：初、牒示。
X20n0358_p0183b20║【文句】諸須彌山者，此對苦諦。
X20n0358_p0183b21║【記】二、引證。
X20n0358_p0183b22║【文句】小般若以身為須彌，即其義也。
X20n0358_p0183b23║【記】引小般若者，金剛般若也。對大品等，稱之為小，
X20n0358_p0183b24║以文為小，理同大部。彼以須彌喻於佛身，今證苦
X20n0358_p0183c01║者，積聚義同，非集所感。然用佛報證生報者，彰苦
X20n0358_p0183c02║無作，陰入皆如，無苦可捨，即生成滅故。三、釋結。
X20n0358_p0183c03║【文句】山體結搆，盤峙水上，如苦報積聚，為集作界，繫
X20n0358_p0183c04║縛界內外色心也。
X20n0358_p0183c05║【記】盤峙，盤迴峙立也。或作盤字，誤也。三、道諦三：
X20n0358_p0183c06║初、牒示。
X20n0358_p0183c07║【文句】大地微塵者，此對道諦。
X20n0358_p0183c08║【記】二、引證。
X20n0358_p0183c09║【文句】法華云：其所說法，皆悉到於一切智地。即其義
X20n0358_p0183c10║也。
X20n0358_p0183c11║【記】引法華。智地者，以地喻地，既到智地，道之中也。
X20n0358_p0183c12║三、釋結。
X20n0358_p0183c13║【文句】地體能容載水陸兩途，如通別道，到此彼岸。
X20n0358_p0183c14║【記】水陸兩途者，陸途但到海之此岸，可喻三乘通
X20n0358_p0183c15║脩道品，未度變易，猶在此岸。水途能到海之彼岸，
X20n0358_p0183c16║可喻一乘別脩道品，能即二死，到三德岸。四、滅
X20n0358_p0183c17║諦三：初、牒示。
X20n0358_p0183c18║【文句】虗空分界者，此對滅諦。
X20n0358_p0183c19║【記】二、引證。
X20n0358_p0183c20║【文句】法華云：常寂滅相，終歸於空。即其義也。
X20n0358_p0183c21║【記】引法華者，以空喻空，此空畢竟，故曰終歸。三、
X20n0358_p0183c22║釋結。
X20n0358_p0183c23║【文句】空體盡淨，五翳所不能染，三光所不能淨。如滅
X20n0358_p0183c24║諦，滅無二十五有，及滅化城涅槃也。
X20n0358_p0184a01║【記】五、翳者，煙、雲、塵、霧、脩羅手也。三、光者，日、月、星也。
X20n0358_p0184a02║常住滅理，本來不翳，今亦非淨。問：苦以山喻佛身，
X20n0358_p0184a03║道以地喻智地，滅以空喻妙空。此三既有即理之
X20n0358_p0184a04║教，則可論於所證法身。若初集諦，引證釋結，但論
X20n0358_p0184a05║煩惱，豈可亦得名法身耶？答：無作四諦，一一皆中。
X20n0358_p0184a06║若非一切咸趣煩惱，那名即中？以即中故，苦名法
X20n0358_p0184a07║身，道是智地，滅名妙空。故知直以煩惱釋集，示於
X20n0358_p0184a08║法身，其意最玅，行者知之。二、明四諦釋疑二：初、
X20n0358_p0184a09║示理明疑斷三：初、示理明相。
X20n0358_p0184a10║【文句】四諦理，徧一切處，即法身。四諦智，稱境而知，即
X20n0358_p0184a11║報身。從體起用，同其長短，即應身。
X20n0358_p0184a12║【記】上釋總瑞。一切世間未曾有事，悉具出現，以表
X20n0358_p0184a13║十界假實依報，皆顯三德。今明十界假實依報，一
X20n0358_p0184a14║一四諦，諦諦三德，是理徧相，名為法身。知此名報，
X20n0358_p0184a15║起用名應，應有長短。二、示斷疑相三：初、所斷疑。
X20n0358_p0184a16║【文句】信相但見應短，不見應長。應尚不達，寧知報法？
X20n0358_p0184a17║【記】二、能斷法。
X20n0358_p0184a18║【文句】四、佛舉四喻，喻其應長。水滴山斤，地塵空界，尚
X20n0358_p0184a19║無能思算得其邊表，況復智冥於法？淵哉玄哉，信
X20n0358_p0184a20║無底際！曠矣大矣，豈有垠涯！
X20n0358_p0184a21║【記】四種之喻，本曉應長，大師特以四諦解之。若非
X20n0358_p0184a22║應壽，全是法身，三身一體，何以妙會？疏之兩說，故
X20n0358_p0184a23║先示云：其言巧妙，其義深達。若定喻一身，言豈巧
X20n0358_p0184a24║耶？三若並別，義豈深耶？三、歎意巧。
X20n0358_p0184b01║【文句】舉應迹以釋報法，豁然明悟，斷疑之巧為若此
X20n0358_p0184b02║也。
X20n0358_p0184b03║【記】文喻應長，意彰報法，信相得意，疑暗豁明。二，
X20n0358_p0184b04║歎釋妙勸思。
X20n0358_p0184b05║【文句】釋此偈妙為若此也。行者思之！思之！
X20n0358_p0184b06║【記】四、佛巧喻，斷信相疑。智者妙釋，發行人解。今既
X20n0358_p0184b07║得遇，豈不審思？二、約四念釋。念者，即空、假、中三
X20n0358_p0184b08║妙觀也。處者，身、受、心、法四妙境也。非此觀境，三身
X20n0358_p0184b09║不顯，豈曰談常？此釋分二：初、以偈對法三：初、捨別
X20n0358_p0184b10║從通。
X20n0358_p0184b11║【文句】四偈對四念處者，念處之觀，本在苦諦，唯應約
X20n0358_p0184b12║須彌山偈而論，今則通對也。
X20n0358_p0184b13║【記】身、受、心、法，但是五陰，故知四念本在苦諦。然念
X20n0358_p0184b14║處觀，脩通四教，今唯約圓。謂觀身淨、不淨、非淨非
X20n0358_p0184b15║不淨，乃至觀法我、無我、非我非無我，皆成三諦。
X20n0358_p0184b16║二、從通對釋。
X20n0358_p0184b17║【文句】一切諸水對受念處，受能含納，如海多容故也。
X20n0358_p0184b18║須彌山對身念處，色相與質礙相類故也。大地對
X20n0358_p0184b19║於想行念處，想取行行，如地容載故也。空界對心
X20n0358_p0184b20║念處，心但有名，如空無相故也。
X20n0358_p0184b21║【記】想行念處者，秖是法念合此二陰，今欲配地，故
X20n0358_p0184b22║存陰名。想取行行者，想取相貌，行乃遷流，故云行
X20n0358_p0184b23║行。下行字平聲。三，對偈所以。
X20n0358_p0184b24║【文句】若觀四念處，是脩長壽因。若念處得道，即是長
X20n0358_p0184c01║壽果。故用念處對四偈也。
X20n0358_p0184c02║【記】常壽因果，非圓念處，無由得成，故用對偈。二、
X20n0358_p0184c03║以法釋疑二：初、明念處因果二：初、脩因相。
X20n0358_p0184c04║【文句】若觀四枯念處，破凡夫之四倒。若觀四榮念處，
X20n0358_p0184c05║破二乘之四倒。若觀中道念處，則非榮非枯，於其
X20n0358_p0184c06║中間而般涅槃。
X20n0358_p0184c07║【記】四枯即空，四榮即假，雙非即中。說有次第，脩無
X20n0358_p0184c08║前後，乃一心三觀也。故佛於其四枯、四榮雙樹中
X20n0358_p0184c09║間般涅槃者，正表於此。二、得果相三：初、明三德
X20n0358_p0184c10║融即相。
X20n0358_p0184c11║【文句】成五種解脫，謂色解脫，乃至識解脫。脫五陰縛，
X20n0358_p0184c12║名五解脫。洞達五陰空無所有，名五般若。冥五陰
X20n0358_p0184c13║理，名五法身。雖三分別，不一不異，不縱不橫，名秘
X20n0358_p0184c14║密藏，號大涅槃。
X20n0358_p0184c15║【記】即枯即榮，即非枯榮。一剎那脩，剎那剎那，圓念
X20n0358_p0184c16║不息，歷於五品，發似證真。至果位時，三惑盡淨，百
X20n0358_p0184c17║界五陰，自在無礙，名五解脫。百界五陰，清淨如空，
X20n0358_p0184c18║名五般若。百界五陰，究竟難思，名五法身。智冥五
X20n0358_p0184c19║陰，理是所冥，故稱之為理。體雖是一，不分而分。般
X20n0358_p0184c20║若能冥，法身所冥，以相冥故，起解脫用。雖三下，明
X20n0358_p0184c21║秘藏義，如常所說。二、明五陰常住相。
X20n0358_p0184c22║【文句】仁王！呼為法性色，法性受、想、行、識。
X20n0358_p0184c23║【記】性名不改，即百界五陰，八相莫遷，十方周徧。然
X20n0358_p0184c24║非事底別有性陰，秪善惡陰、穢污陰等，當體常住，
X20n0358_p0185a01║名法性陰，慎勿別求。三，明三身體用相。
X20n0358_p0185a02║【文句】陰之法性，即是法身。智冥法性，即是報身。法報
X20n0358_p0185a03║皆非常非無常，而能起用為常為無常。常用則長，
X20n0358_p0185a04║無常用則短。
X20n0358_p0185a05║【記】法報雙非，全體起用，能常無常。常用則長等者，
X20n0358_p0185a06║長則四喻，短則八十，既皆應壽，悉是無常。今以長
X20n0358_p0185a07║短分常無常者，由山斤等能顯於常，若非體常，安
X20n0358_p0185a08║令應用人天莫數？是故信相聞八十滅，疑壽無常；
X20n0358_p0185a09║聞四喻長，悟常住體。故云常用則長，無常用則短。
X20n0358_p0185a10║二、將果用釋疑三：初、所破之疑。
X20n0358_p0185a11║【文句】信相但見無常，不能見常，於用未達，況解其本。
X20n0358_p0185a12║【記】二、能破之法。
X20n0358_p0185a13║【文句】四、佛舉喻，明其用常。迹常無邊，非思算所得，況
X20n0358_p0185a14║復體理，寧可心知？
X20n0358_p0185a15║【記】三、得解之相。
X20n0358_p0185a16║【文句】信相迷除，豁如雲卷，斷疑之巧，為若此也。
X20n0358_p0185a17║【記】此三，與向四諦釋疑，其意不別，然須深究。三、
X20n0358_p0185a18║約四德釋二：初、以偈對德。
X20n0358_p0185a19║【文句】四偈對四德者：水潤生榮對常德。山能高出對
X20n0358_p0185a20║我德。碎地為塵對淨德。空無苦受對樂德。
X20n0358_p0185a21║【記】碎地為塵，尚無淨相，豈存於穢？故對淨德，喻於
X20n0358_p0185a22║理淨，淨於淨穢也。二、以德疑疑二：初、顯德用。
X20n0358_p0185a23║【文句】四德成就，是果上所剋。果與理冥，冥於非常非
X20n0358_p0185a24║無常，能起常無常用。冥於非我非無我，起我無我
X20n0358_p0185b01║用。冥於非淨非不淨，起淨不淨用。冥於非樂非不
X20n0358_p0185b02║樂，起於樂無樂用。
X20n0358_p0185b03║【記】常等四德，學者須揀名同體別：一、凡夫所著常
X20n0358_p0185b04║樂我淨，體是見思；二、菩薩建立常樂我淨，體是無
X20n0358_p0185b05║明；三、佛之所證常樂我淨，體是中道。今四皆中，是
X20n0358_p0185b06║故皆以雙非顯之，理須非於十二倒也。今此常等，
X20n0358_p0185b07║與其非常非無常等，名異體同。四德雙非，即法身
X20n0358_p0185b08║也。四能冥智，即報身也。法報既冥，則能應物起常
X20n0358_p0185b09║無常至淨不淨，自在應用。二、除疑念三：初、所破
X20n0358_p0185b10║之疑。
X20n0358_p0185b11║【文句】信相但見無常無樂，不見常樂，於應尚迷，何能
X20n0358_p0185b12║識本？
X20n0358_p0185b13║【記】二、能破之法。
X20n0358_p0185b14║【文句】四、佛舉四德之用，非思算所知，體本報法，杳然
X20n0358_p0185b15║慮外。
X20n0358_p0185b16║【記】三、得解之相。
X20n0358_p0185b17║【文句】信相聞說，非但疑除惑斷，增信生解，故歡喜踊
X20n0358_p0185b18║躍，得之於懷云云。
X20n0358_p0185b19║【記】若知四諦斷疑之意，此三可見。二，一偈合譬。
X20n0358_p0185b20║不可計劫，億百千萬，佛壽如是，無量無邊。
X20n0358_p0185b21║【記】文二：初、標古解，二、失。
X20n0358_p0185b22║【文句】億百千萬下。合譬偈也。舊解有二失：一、僻取文，
X20n0358_p0185b23║二、偏執義。
X20n0358_p0185b24║【記】二、明今意破古二：初、破僻取文二：初、出古解。
X20n0358_p0185c01║【文句】舊云：四譬皆有齊畔可盡之物。百千是數法，數
X20n0358_p0185c02║必有窮，據此為無常。
X20n0358_p0185c03║【記】古秪齊文，不知四佛巧示之意。二、示今意二：
X20n0358_p0185c04║初、示經深意。
X20n0358_p0185c05║【文句】今釋不爾。四、佛引四譬者，乃是舉量以況無量。
X20n0358_p0185c06║量物尚非思算所知，無量之法寧可圖度億百千
X20n0358_p0185c07║萬？此舉數法以明無數。
X20n0358_p0185c08║【記】四、喻有量。百千是數，誰不知之？須達舉量舉數，
X20n0358_p0185c09║況於無量無數。二、斥古誣經。
X20n0358_p0185c10║【文句】汝既不能數數。那能知無數。縱令知數知無數。
X20n0358_p0185c11║知量知無量者。秪是化用。都不關體。本僻取之失。
X20n0358_p0185c12║非但自毀。又亦誣經。
X20n0358_p0185c13║【記】言有縱奪。縱知應化，奪迷報法，報法乃是應化
X20n0358_p0185c14║體本。深文淺解，自毀之他，自既招愆，令他謗教也。
X20n0358_p0185c15║二、破偏執義。
X20n0358_p0185c16║【文句】偏執義者，三身品云：化身亦常，處處說法，是故
X20n0358_p0185c17║為常。當知化身備有常無常義，舊人那忽一向無
X20n0358_p0185c18║常云云。
X20n0358_p0185c19║【記】義是所詮。化身、應身、法身，此之三身，皆具四句。
X20n0358_p0185c20║謂常、無常、雙亦雙非，顯乎三一，不可一異而思說
X20n0358_p0185c21║之。古人迷此，化定無常。或聞化身即法故常，猶謂
X20n0358_p0185c22║法常，化是無常，良由不了即字義故。故起信論云：
X20n0358_p0185c23║隨其所應，常能住持，不毀不失。此顯化身三義具
X20n0358_p0185c24║足。三二，偈斷疑。
X20n0358_p0186a01║以是因緣，故說二緣：不害物命，施食無量。是故，大士！
X20n0358_p0186a02║壽不可計、無量、無邊，亦無齊限。
X20n0358_p0186a03║【記】文二：初、牒因釋義二：初、以事行消。文二：初、約因
X20n0358_p0186a04║緣釋。
X20n0358_p0186a05║【文句】以是因緣下兩行，斷疑偈也。若作因緣者，因親
X20n0358_p0186a06║緣疎，命是正報不殺為因，食是依報施之為緣，以
X20n0358_p0186a07║此因緣得壽命長。
X20n0358_p0186a08║【記】因親緣疎。不殺存命，為長壽因，此因親義也。施
X20n0358_p0186a09║食助命，為長壽緣，此緣疎義也。二、約二緣釋。
X20n0358_p0186a10║【文句】若作二緣者：不殺是不殺，戒家止善；施食是不
X20n0358_p0186a11║盜，戒家行善。互舉止、行，俱是二緣。法性菩提心，名
X20n0358_p0186a12║之為因；止、行、福、慧等，併皆是緣。緣能顯性，會非常
X20n0358_p0186a13║非無常，能常能無常。
X20n0358_p0186a14║【記】不殺有二：不殺是止善，放生是行善。不盜有二：
X20n0358_p0186a15║不盜是止善，施食是行善。是故十善，各有止、行，悉
X20n0358_p0186a16║名二緣。經於二善，互舉止、行，一一皆是長壽二緣，
X20n0358_p0186a17║發菩提心，方名為因。言法性者，無作四誓，全法性
X20n0358_p0186a18║起，是長壽因。種種二緣，既能資助真正道心，乃會
X20n0358_p0186a19║法報非常非無常，能起應化常與無常，三身一體，
X20n0358_p0186a20║斯為妙常。二、明法門，指上。
X20n0358_p0186a21║【文句】法、食、不殺等，皆如上說。
X20n0358_p0186a22║【記】若就法門，明於施食及不殺等，如疑念序疏中
X20n0358_p0186a23║具說。二、據果斷疑。
X20n0358_p0186a24║【文句】脩因既長，得果又長，顯體又長，起用又長，破其
X20n0358_p0186b01║短疑也。
X20n0358_p0186b02║【記】以長釋短，無常疑斷，常住壽明經。是故大士，即
X20n0358_p0186b03║指如來，如言無上士也。故義淨新譯此句云：是故
X20n0358_p0186b04║大覺尊。四，一偈結成。
X20n0358_p0186b05║是故汝今不應於佛無量壽命而生疑惑。
X20n0358_p0186b06║【文句】是故汝今下，一偈成也。
X20n0358_p0186b07║【記】二、信相歡喜。
X20n0358_p0186b08║爾時，信相菩薩摩訶薩聞是四佛宣說如來壽命無
X20n0358_p0186b09║量，深心信解，歡喜踊躍。
X20n0358_p0186b10║【記】文二。初、據所聞釋信相。
X20n0358_p0186b11║【文句】爾時信相下，聞偈，斷疑生信也。聞壽命無量者，
X20n0358_p0186b12║解迹中之能常，其壽無量也。疑去者，解迹中之能
X20n0358_p0186b13║短，其壽八十也。深心信解者，悟其本識非量非無
X20n0358_p0186b14║量也。
X20n0358_p0186b15║【記】解。言本迹者，體本用迹也。聞壽無量，解迹用能
X20n0358_p0186b16║常，非長之長也。乃知迹用能短，非短而短，定八十
X20n0358_p0186b17║之疑，自茲而去也。深心者，悟於報法高深之體也。
X20n0358_p0186b18║此之本體，妙絕於量，及以無量。二，約入位釋歡
X20n0358_p0186b19║喜。
X20n0358_p0186b20║【文句】誦躍者，登位也。歡喜者，信生也。別教釋者，信相
X20n0358_p0186b21║似位中疑惑去，登歡喜地中信生也。圓教釋者，信
X20n0358_p0186b22║相鐵輪位中疑惑去，入住銅輪位中歡喜也。若作
X20n0358_p0186b23║普贒似位釋者，下地中疑惑去，十地頂深信堅固，
X20n0358_p0186b24║猶若金剛鄰真接極而生歡喜也。
X20n0358_p0186c01║【記】真信解發，入歡喜位。別在初地，圓在初住，並破
X20n0358_p0186c02║無明，名疑惑去。此皆內凡而釋似位。十地頂者，若
X20n0358_p0186c03║不立等覺，即第十地破上品無明之惑，升於後心，
X20n0358_p0186c04║此位名為眾伏之頂。金剛喻定，既為最後無明所
X20n0358_p0186c05║動，故生歡喜及踊躍也。三、當機得道。
X20n0358_p0186c06║說是如來壽量品時，無量無邊阿僧祇眾生發阿耨
X20n0358_p0186c07║多羅三藐三菩提心。
X20n0358_p0186c08║【文句】從說是如來下，是第三、當機上根初悟也。
X20n0358_p0186c09║【記】上根初悟者，即用新經三周意也。陳如求舍利
X20n0358_p0186c10║為中根，三身分別為下根。阿耨多羅三藐三菩提，
X20n0358_p0186c11║翻無上正等覺，即一切眾生本來覺性，非登極果，
X20n0358_p0186c12║方名無上及此正等。此覺心發，通於五即，今是分
X20n0358_p0186c13║真。四四，佛還本。
X20n0358_p0186c14║時，四如來忽然不現。
X20n0358_p0186c15║【記】文二。初因緣釋。
X20n0358_p0186c16║【文句】從時四如來下，第四、息化也。佛本為緣興，緣已
X20n0358_p0186c17║利益，則攝化還本，故言忽然不現也。
X20n0358_p0186c18║【記】此信相等一類機緣，覺性合興，乃感四佛不現
X20n0358_p0186c19║而現。現為發心，心既已發，故不還而還也。二，觀
X20n0358_p0186c20║行釋。
X20n0358_p0186c21║【文句】觀解者，諦境發智，覺慧相應，深觀此慧，亦不得
X20n0358_p0186c22║慧，亦不見境，境智俱寂，即是不現義也云云。
X20n0358_p0186c23║【記】諦境者，三諦一境，本覺也。覺慧者，三智一心，始
X20n0358_p0186c24║覺也。全本起始，名之為發。始合於本，名曰相應。善
X20n0358_p0187a01║相應者，必雙忘也。不忘乃是通中起塞，為表俱寂，
X20n0358_p0187a02║故不現也。
X20n0358_p0187a03║【記】二、懺悔品，滅惡二：初、品題。
X20n0358_p0187a04║金光明經懺悔品第三
X20n0358_p0187a05║【記】句文分二：初、明懺悔義二：初、正明大義四：初、釋
X20n0358_p0187a06║懺悔名三：初、對他經。
X20n0358_p0187a07║【文句】諸大乘經，多分散明懺悔，此經專以懺悔當品。
X20n0358_p0187a08║【記】方等陀羅尼經，明四眾懺法。普賢觀法經，明六
X20n0358_p0187a09║根懺法。大經闍王懺，逆請觀音經，銷伏三障。諸經
X20n0358_p0187a10║觀門，皆能滅罪，何法非懺？然菩薩行，為轉先業，作
X20n0358_p0187a11║利他緣，乃論無生等三種懺法。聲聞自度，縱明懺
X20n0358_p0187a12║悔，多在作法求免三途。故今但對大乘諸經，明散
X20n0358_p0187a13║明專。二、正釋名。然懺悔二字乃雙舉二音，梵語
X20n0358_p0187a14║懺摩，華言悔過，以由悔過是首伏等五種之義。今
X20n0358_p0187a15║既華梵二音並列，是故大師以首釋懺，以伏釋悔，
X20n0358_p0187a16║乃至慚愧對釋懺悔，欲令稟者即於二字脩首伏
X20n0358_p0187a17║行及慚愧等，斯是善巧說法之相，故不可以華梵
X20n0358_p0187a18║詁訓而為責也。分五：初、約首伏釋。
X20n0358_p0187a19║【文句】今先釋名。懺者，首也。悔者，伏也。如世人得罪於
X20n0358_p0187a20║王，伏欵順從，不敢違逆。不逆為伏，順從為首。行人
X20n0358_p0187a21║亦爾，伏三寶足下，正順道理，不敢作非，故名懺悔。
X20n0358_p0187a22║【記】首音獸。自陳罪也。欵，誠也。二、約黑白釋。
X20n0358_p0187a23║【文句】又懺名白法，悔名黑法。黑法須悔而勿作，白法
X20n0358_p0187a24║須企而尚之。取捨合論，故言懺悔。
X20n0358_p0187b01║【記】企，望也。尚，猶尊尚也。三、約棄求釋。
X20n0358_p0187b02║【文句】又懺名脩來，悔名改往。往日所作惡不善法，鄙
X20n0358_p0187b03║而惡之，故名為悔。往日所棄一切善法，今日已去，
X20n0358_p0187b04║誓願勤脩，故名為懺。棄往求來，故名懺悔。
X20n0358_p0187b05║【記】鄙，耻也。惡，烏路切，嫌也。四、約露斷釋。
X20n0358_p0187b06║【文句】又懺名披陳眾失，發露過咎，不敢隱諱。悔名斷
X20n0358_p0187b07║相續心，厭悔捨離，能作所作合棄，故言懺悔。
X20n0358_p0187b08║【記】發露過、現斷，未來續。五、約慚愧釋二：初、總釋。
X20n0358_p0187b09║【文句】又懺者名慚，悔者名愧。
X20n0358_p0187b10║【記】直以慚愧釋於懺悔，未分五種人天之義，故名
X20n0358_p0187b11║總釋。二、別釋，乃分人天及以四教事理之別也
X20n0358_p0187b12║二：初、約人天釋。
X20n0358_p0187b13║【文句】慚則慚天，愧則愧人。人見其顯，天見其冥。冥細
X20n0358_p0187b14║顯麤，麤細皆惡，故言懺悔。
X20n0358_p0187b15║【記】人是肉眼，但見其顯。諸天則有報得天眼，故見
X20n0358_p0187b16║冥密。此人慚耻愧𧹞，名為懺悔。二、約四教釋。良
X20n0358_p0187b17║以此經通三乘懺，三乘乃攝四教故也。既慚愧義
X20n0358_p0187b18║該於四教，首伏等四豈不然耶？說者據義應細作
X20n0358_p0187b19║之。又四教賢位皆要加功，聖則任運可類三界，人
X20n0358_p0187b20║天果報作意自然。又四教賢聖有脩有證，四教之
X20n0358_p0187b21║理本非造作，是故復得名為人天四：初、三藏二：初、
X20n0358_p0187b22║賢聖。
X20n0358_p0187b23║【文句】又人是賢人，天是聖人，不逮賢聖之流，是故懺
X20n0358_p0187b24║悔。
X20n0358_p0187c01║【記】賢則七賢，聖則四聖。逮，及也。二、事理
X20n0358_p0187c02║【文句】又賢聖俱是人，天是第一義天。第一義天是理，
X20n0358_p0187c03║賢聖是事。不逮事理，俱皆懺悔。
X20n0358_p0187c04║【記】二、通教二：初、賢聖。
X20n0358_p0187c05║【文句】又慚三乘之聖天，愧三乘之賢人，不逮此天人，
X20n0358_p0187c06║故名慚愧。慚愧名懺悔。
X20n0358_p0187c07║【記】此教菩薩同二乘斷惑，故三乘皆聖。二、事理
X20n0358_p0187c08║【文句】又三乘賢聖皆是人，第一義理為天。約此人天
X20n0358_p0187c09║慚愧，故名懺悔。
X20n0358_p0187c10║【記】三、別教二：初、賢聖。
X20n0358_p0187c11║【文句】又三乘賢聖，尚非菩薩之賢，況菩薩之聖？今慚
X20n0358_p0187c12║愧三十心之賢，十地之聖，故名慚愧懺悔。
X20n0358_p0187c13║【記】通教聖位，正斷見思；別教三賢，能斷塵沙，又伏
X20n0358_p0187c14║無明，故云尚非。二、事理
X20n0358_p0187c15║【文句】總此賢聖皆是人，第一義理名為天，約此人天
X20n0358_p0187c16║論慚愧，故名懺悔。
X20n0358_p0187c17║【記】此以但中為第一義。四、圓教二：初、賢聖。
X20n0358_p0187c18║【文句】又三十心去自判聖人，十信是賢人，約此賢聖
X20n0358_p0187c19║論慚愧懺悔。
X20n0358_p0187c20║【記】三、十心去，皆證法身。皆垂八相，故判為聖；十信
X20n0358_p0187c21║長別苦輪海故，故得名賢。二、事理
X20n0358_p0187c22║【文句】總此賢聖皆名人，第一義理名為天。約此人天，
X20n0358_p0187c23║論慚愧懺悔。
X20n0358_p0187c24║【記】以具德中為第一義。三，合十數。
X20n0358_p0188a01║【文句】合十番釋名也。
X20n0358_p0188a02║【記】以慚愧中，分於總別。總一別五，并首伏等四，故
X20n0358_p0188a03║成十番，釋懺悔名。二、明懺悔處四：初、明懺須得
X20n0358_p0188a04║處。懺之所依，如器淳朴，非砧不成。以何為砧？謂一
X20n0358_p0188a05║實相，無別實相，即罪相是。得此處者，罪無不滅，德
X20n0358_p0188a06║無不顯。此自分二：初、引經明處二：初、引諸經二：初、
X20n0358_p0188a07║引大經二文。
X20n0358_p0188a08║【文句】次、明懺悔處者。大經闍王偈云：麤言及軟語，皆
X20n0358_p0188a09║歸第一義，是故我今日，歸依於世尊。又梵行品云：
X20n0358_p0188a10║我昔與汝等，不見四真諦，是故久流轉，生死大苦
X20n0358_p0188a11║海。若能見四諦，則得斷生死，生死既盡已，則不受
X20n0358_p0188a12║諸有。
X20n0358_p0188a13║【記】麤言軟語等者。七方便教，三障須滅，眾行須脩，
X20n0358_p0188a14║能所不泯，名曰麤言。若圓教者，一切脩惡，皆即性
X20n0358_p0188a15║惡，所破既寂，能破自忘，無言之言，名為軟語。於此
X20n0358_p0188a16║麤軟，當處寂然，思議道絕，故曰皆歸第一義也。四
X20n0358_p0188a17║真諦者，二死之苦，五住之集，以即性故，無一可捨。
X20n0358_p0188a18║萬行之道，三德之滅，以即性故，無脩無證。而言斷
X20n0358_p0188a19║生死者，就即論斷，無斷之斷，斷無不盡，亦曰斷於
X20n0358_p0188a20║性德之苦。此四絕思，皆第一義。能如是知，名為得
X20n0358_p0188a21║處。二、引法華二文。
X20n0358_p0188a22║【文句】法華云：行處近處，住忍辱地，亦不行不分別。又
X20n0358_p0188a23║云：寶處在近，汝可前進。即滅化城，即至寶所。
X20n0358_p0188a24║【記】履歷名行，親習名近，此二皆須依一實處。欲忍
X20n0358_p0188b01║眾辱，要住理地。此地是心，更何所行及以分別？亦
X20n0358_p0188b02║不謂我行不分別。若不爾者，何名得處？寶處在近
X20n0358_p0188b03║等者，指障即德，近豈過此？然須觀照，故云前進。廢
X20n0358_p0188b04║執權情，名即滅化城；體權是實，名即至寶所。二、
X20n0358_p0188b05║引此經二：初、引。
X20n0358_p0188b06║【文句】此經云：我當為是作歸依處。
X20n0358_p0188b07║【記】我即真我，離人無法。法即所攬，常住五陰。此陰
X20n0358_p0188b08║為舍，普覆眾生。闍王說偈，解第一義，名歸世尊。今
X20n0358_p0188b09║此經云：我作歸處。彼感此應，其義泯然。二，釋。
X20n0358_p0188b10║【文句】歸依處者，即甚深無量法性也。法性秪是諦理，
X20n0358_p0188b11║諦理秪是妙境，諸佛所師，寂滅真如秘密之藏，十
X20n0358_p0188b12║方眾聖安住其中。
X20n0358_p0188b13║【記】經云：我作歸處，我體如何？故以法性、諦理、妙境、
X20n0358_p0188b14║佛師、秘藏而證釋之。十方等者，若分若滿，聖皆住
X20n0358_p0188b15║中，即以此處令眾生住。初心能住，名為得處。二、
X20n0358_p0188b16║結示須處。
X20n0358_p0188b17║【文句】若得其本，本立則道生。不得其處，則平地顛墜，
X20n0358_p0188b18║如盲人入棘林，動轉罣礙。為是義故，須識懺悔處
X20n0358_p0188b19║也。
X20n0358_p0188b20║【記】實相本立，則能生於無生妙懺清信之道。若其
X20n0358_p0188b21║不體諸法即性，乃於中道平坦之地而起八倒，名
X20n0358_p0188b22║為顛墜。如盲等者，四眼無明，盲於佛眼，入於偏教。
X20n0358_p0188b23║諸見棘林，觸途成礙，皆由失處。二、明得處懺妙
X20n0358_p0188b24║二：初、約妙明懺三：初、引經示妙。
X20n0358_p0188c01║【文句】故普賢觀云：端坐念實相，眾罪如霜露，慧日能
X20n0358_p0188c02║消除。我心自空，罪福無主，是名大懺悔，是名莊嚴
X20n0358_p0188c03║懺悔，是名無罪相懺悔。
X20n0358_p0188c04║【記】端坐者，身儀也。禪波羅蜜，具出坐法，須者宜檢。
X20n0358_p0188c05║念實相者，懺罪觀也。實相無相，當云何念？必以無
X20n0358_p0188c06║念之念，念無相之相；以無相相，相無念念。若於念
X20n0358_p0188c07║外別有實相，實相之外別有於念，則非此經念實
X20n0358_p0188c08║相也。眾罪等者，滅罪所以也。前念實相，蓋體脩惡，
X20n0358_p0188c09║即是性惡。性惡照明，斯為慧日；脩惡本虗，如消霜
X20n0358_p0188c10║露。我心等者，亦出此經。心性本來，即空假中，離三
X20n0358_p0188c11║惑染，名曰自空。十界罪福，二我叵得，誰為主宰？如
X20n0358_p0188c12║此體達，是無生懺，故使如來立三種名。二、約義
X20n0358_p0188c13║明妙。
X20n0358_p0188c14║【文句】無罪相者，此約空為處也。莊嚴懺悔者，約俗諦
X20n0358_p0188c15║為處也。大懺悔者，約中道為處也。若三種差別者，
X20n0358_p0188c16║此是歷別論處爾。即一而三，即三而一者，此圓妙
X20n0358_p0188c17║懺悔也。
X20n0358_p0188c18║【記】以三種名對於三諦，其義可知。若於三諦歷別
X20n0358_p0188c19║而解，乃次第觀，非今妙義。其義妙者，空即三諦，假、
X20n0358_p0188c20║中亦然，名即一而三；三諦俱空，假、中亦然，即三而
X20n0358_p0188c21║三。行者應知三一相即，為彰懺處絕乎思議。若以
X20n0358_p0188c22║此語增於言想，則永不識懺悔處也。三、約人顯
X20n0358_p0188c23║妙。
X20n0358_p0188c24║【文句】諸大菩薩脩學佛法而懺悔也。
X20n0358_p0189a01║【記】大人所學，其法豈麤？二、結名妙懺。
X20n0358_p0189a02║【文句】若識此法而懺悔者，最妙最上懺悔處也。
X20n0358_p0189a03║【記】解見。思心，即三德藏。罪根既寂，懺法自忘，能所
X20n0358_p0189a04║泯然，何以名狀彊稱此處為妙上也？三、明懺妙
X20n0358_p0189a05║人尊二：初、引經書示。
X20n0358_p0189a06║【文句】大經云：譬如有人在大海浴，當知是人已用一
X20n0358_p0189a07║切諸河之水。大品云：譬如負債人依投於王，債主
X20n0358_p0189a08║反更供養，何敢就其覔物？書云：如墻頭草，非其莖
X20n0358_p0189a09║葉能高能長，所依得處也。
X20n0358_p0189a10║【記】當念深廣，其猶大海。就此懺悔，名之為浴。萬行
X20n0358_p0189a11║皆攝，名用諸水。此喻懺得般若。無始惡業，繫屬行
X20n0358_p0189a12║人，猶如債主。見業實相，名依投王。業隨觀轉，名返
X20n0358_p0189a13║供養。此喻懺得解脫。心性無上，猶如墻頭。初心達
X20n0358_p0189a14║性，如草依高。行位雖卑，已能超過七方便頂。此喻
X20n0358_p0189a15║懺得法身也。書云：即劉子也。二，舉行人結。
X20n0358_p0189a16║【文句】行人若依法性為懺悔處者，高出一切諸處所
X20n0358_p0189a17║也。
X20n0358_p0189a18║【記】四、勸先求懺悔處。
X20n0358_p0189a19║【文句】行人若識此意，先當求覔法性道理，為懺悔處
X20n0358_p0189a20║也。
X20n0358_p0189a21║【記】然懺悔處，誰人不具？何法暫非？但為本迷，滿目
X20n0358_p0189a22║不見，全心不知。故下文云：於十力前，不識諸佛勸
X20n0358_p0189a23║求覔者，須親善師，須憑妙教，勤聽勤問，審讀審思。
X20n0358_p0189a24║若其然者，必於能詮識所詮體，翛然慮外，無以狀
X20n0358_p0189b01║名，斯乃所求法性道理。此理至妙，為懺法所依，故
X20n0358_p0189b02║名為處。若依此處而立行門，方得名為大乘懺也。
X20n0358_p0189b03║三、明懺悔法。此乃示於能懺之法也三：初、開章。
X20n0358_p0189b04║【文句】次明懺悔法者，法為二種：一、正法，二、助法。
X20n0358_p0189b05║【記】此之正助，亦名慧行及行行也。大約即是緣了
X20n0358_p0189b06║二因脩德之法也。二、示相二：初、正法二：初、略示。
X20n0358_p0189b07║【文句】正法者，即是觀法性之慧也。
X20n0358_p0189b08║【記】上辨處中。雖語能觀，意乃以觀顯所依處；今說
X20n0358_p0189b09║能觀，意乃以處顯能觀觀。法不孤立，故須相帶；解
X20n0358_p0189b10║之不濫，方可用心。二、廣示二：初、明脩觀相二：初、
X20n0358_p0189b11║就內心脩觀二：初、明觀隨於境。
X20n0358_p0189b12║【文句】法性常故，是觀亦常。法性樂我淨故，觀慧亦爾。
X20n0358_p0189b13║法性不可思議，至深至妙，無上無等等者，觀慧亦
X20n0358_p0189b14║爾。
X20n0358_p0189b15║【記】法性者，諸法實相也。名如來藏，何德不具？雖具
X20n0358_p0189b16║此德而本離念，今乃稱本絕念而觀，是故此觀亦
X20n0358_p0189b17║具本性一切功德，是故結云觀慧亦爾。二、明境
X20n0358_p0189b18║觀不二二：初、融境觀二：初、示相。
X20n0358_p0189b19║【文句】境智相冥，無二之法。如如不異者，境如智，智如
X20n0358_p0189b20║境，故言如如不異也。
X20n0358_p0189b21║【記】境是本覺，智是始覺。雖分本始，而是一覺。境智
X20n0358_p0189b22║既爾，方曰相冥無二之法。故舉此經，如如不異。如
X20n0358_p0189b23║名不異，即境不異智，智不異境。亦云一合，其體一
X20n0358_p0189b24║故，方能冥合。二、引證。
X20n0358_p0189c01║【文句】經言：說智及智處，皆名為般若。說智及智處，皆
X20n0358_p0189c02║名為實相。
X20n0358_p0189c03║【記】經，即仁王般若也。智是般若，處是實相。能觀之
X20n0358_p0189c04║智，與所觀處，同是般若，智外無境也。二皆實相，境
X20n0358_p0189c05║外無智也。境智相冥，其狀如是。二會說默。
X20n0358_p0189c06║【文句】說如不說，不說如，說說不說，無二無別。
X20n0358_p0189c07║【記】復由說默二相不異，顯於境智一體相冥。非由
X20n0358_p0189c08║無相境智，焉發即默之說？非由性離之說，莫彰不
X20n0358_p0189c09║二境智。故境智後，須論說默。是以止觀義例云：故
X20n0358_p0189c10║不思議境即是觀。是故得云：境照境，境照智，智照
X20n0358_p0189c11║智，智照境。照者方照，非說可窮；照者應說，非照可
X20n0358_p0189c12║了；說者方說，非照可窮；說者應照，非說前了。故知
X20n0358_p0189c13║彼義，與此無殊。二、用淨心歷法二：初、例內心泯
X20n0358_p0189c14║淨。
X20n0358_p0189c15║【文句】以此觀慧，歷一切法，亦復如是。
X20n0358_p0189c16║【記】上論妙觀，且就內心研於妙境，攝一切法。觀境
X20n0358_p0189c17║若成，可以此觀徧歷三科及以業惑，自然皆見不
X20n0358_p0189c18║思議境。故義例云：脩觀次第，必先內心。內心若淨，
X20n0358_p0189c19║將此淨心徧歷諸法，任運泯合。二、引教示融相
X20n0358_p0189c20║二：初、約法示。
X20n0358_p0189c21║【文句】故云：毗盧遮那徧一切處，若行若住，若明若闇，
X20n0358_p0189c22║皆得不離，見佛世尊，六根所對，無非佛法。
X20n0358_p0189c23║【記】毗盧遮那，此方翻為徧一切處，乃以華音彰法
X20n0358_p0189c24║體徧。體雖本徧，迷時不知，今以內心妙觀徧歷，於
X20n0358_p0190a01║一切處皆見遮那。此猶總歷，復更別歷六作、六受。
X20n0358_p0190a02║行、住二作，必兼坐、臥、語、默四作，是名六作。明、暗略
X20n0358_p0190a03║舉，眼受於色，合例取聲，乃至意、法，是名六受。故總
X20n0358_p0190a04║結云六根所對。雖結六受，身必六作，於此作、受，常
X20n0358_p0190a05║得見佛，佛必三身。斯由內心成妙三觀，故於作、受，
X20n0358_p0190a06║常見如來三德、三諦。是故結云無非佛法。二、引
X20n0358_p0190a07║事喻三：初、以耆婆喻任運破障。
X20n0358_p0190a08║【文句】耆婆攬草，無非藥者，普能愈病。
X20n0358_p0190a09║【記】二、以摩男喻法爾生善。
X20n0358_p0190a10║【文句】釋摩男所執一切砂礫，皆變為寶。
X20n0358_p0190a11║【記】三、以那律喻，自然顯理。
X20n0358_p0190a12║【文句】阿那律：空器悉滿甘露。
X20n0358_p0190a13║【記】此三乃是別示三觀，徧歷一切，任運能契微妙
X20n0358_p0190a14║三法，說有前後，照不縱橫。二、明滅罪相。
X20n0358_p0190a15║【文句】若如是者，所觀之罪，非復是罪，罪即實相。所觀
X20n0358_p0190a16║之福，福即非福，福即實相。純是實相，是名大懺悔
X20n0358_p0190a17║也。
X20n0358_p0190a18║【記】既於內心，復歷緣境，諦觀冥契，乃達十界罪福
X20n0358_p0190a19║無主。修惡脩善，全體即是性惡性善，斯乃名見罪
X20n0358_p0190a20║福實相。故法華云：深達罪福相，徧照於十方。十方
X20n0358_p0190a21║即是十界，十界皆實相。相相宛然，一收一切，一切
X20n0358_p0190a22║皆各收於一切。此等一切，無非實相。妄想皆實，實
X20n0358_p0190a23║亦自忘。此為大懺。二、助法三：初、明用助意。
X20n0358_p0190a24║【文句】助道懺悔者，若純用正懺，亦不須助。若正道闇
X20n0358_p0190b01║昧不明了者，脩助以助之。
X20n0358_p0190b02║【記】正助二懺。脩逐根緣，自有一向脩於正道，直登
X20n0358_p0190b03║圓住。或內外凡，自有一向脩於助道，如南獄立有
X20n0358_p0190b04║相安樂行，不入三昧，但誦持故，亦能得見上妙色
X20n0358_p0190b05║像。此二隨根脩入不同，若悟理時，必兩捨也。自有
X20n0358_p0190b06║正助相兼而脩，或先正後助，或先助後正，或同時
X20n0358_p0190b07║而脩。今之所立，意在同脩耳。若於三句都不攝者，
X20n0358_p0190b08║則人、身、牛也。二、明助道法二：初、喻用助意。
X20n0358_p0190b09║【文句】所謂灰汁、澡豆、皂莢、木槵，以助清水爾。
X20n0358_p0190b10║【記】清水喻正，灰等喻助。以垢難去，獨水不能，灰皂
X20n0358_p0190b11║助之，水方有用。二，示助道法。
X20n0358_p0190b12║【文句】略言勤用身口意而為助也。身謂旋禮，口謂讀
X20n0358_p0190b13║誦，心謂策觀，而助開門。
X20n0358_p0190b14║【記】助本助正。正觀不開，蓋理惑覆，故脩助行，治於
X20n0358_p0190b15║事蔽。事蔽若息，不資理惑，故令正觀開入理門。具
X20n0358_p0190b16║論六度，略舉三業。其䇿觀者，或以五法䇿於正觀，
X20n0358_p0190b17║亦助開門。或䇿事觀，謂五門禪，各有對治，助開正
X20n0358_p0190b18║觀。三、明用助功。
X20n0358_p0190b19║【文句】如順流順風，助之以篙櫂，去則疾也。
X20n0358_p0190b20║【記】正解如順水，正觀如順風，可喻正道，能趣妙理。
X20n0358_p0190b21║篙櫂可喻旋禮等，善助於風水，船豈不疾？三、總
X20n0358_p0190b22║結：
X20n0358_p0190b23║【文句】如是略論正助也。
X20n0358_p0190b24║【記】四、明懺悔位三：初、他釋局淺二：初、敘他。
X20n0358_p0190c01║【文句】四、明懺悔位者。若作一種解者，謂鄙濁凡夫，應
X20n0358_p0190c02║須懺悔；離垢清淨者，何用懺悔？
X20n0358_p0190c03║【記】二、略斥。
X20n0358_p0190c04║【文句】此不如是。
X20n0358_p0190c05║【記】二、今釋通深二：初、正釋二：初、明六凡合懺二：初、
X20n0358_p0190c06║四趣二：初、明地獄二：初、造逆。
X20n0358_p0190c07║【文句】故新本業障滅品中說：人從父母稟身，十月懷
X20n0358_p0190c08║抱，三年鞠養，撫念惟惟，始能升頭戴髮。教方教數，
X20n0358_p0190c09║始解作人。那忽違恩背義，而行殺逆。天雖大不覆
X20n0358_p0190c10║此人，地雖厚不載此人。此人命終，直入地獄。如是
X20n0358_p0190c11║逆罪，應須懺悔，滅除業障。
X20n0358_p0190c12║【記】鞠，亦養也。撫，拍也。惟惟，憐子之貌也。內則：六年
X20n0358_p0190c13║教之數與方名。注云：方名，東西殺逆。殺或作弑，同
X20n0358_p0190c14║音試，下殺於上也。易曰：臣弑君，子弑父也。天雖下
X20n0358_p0190c15║明天地之不能容其受生，故須入地獄也。以五逆
X20n0358_p0190c16║罪，感五無間。二、破戒。
X20n0358_p0190c17║【文句】佛為人天師，師嚴道尊。凡有所說，若有違犯，罪
X20n0358_p0190c18║莫大焉。初篇後聚，那可違負。爾則欺佛負心，復負
X20n0358_p0190c19║三師七僧。此則佛海死屍，華園爛肉。此四重人，應
X20n0358_p0190c20║須懺悔，滅除業障。
X20n0358_p0190c21║【記】初篇，四重也。後聚，吉羅也。若論五篇，則初後俱
X20n0358_p0190c22║篇；六聚，則始終俱聚。綺文互現，故云初篇後聚也。
X20n0358_p0190c23║三師，謂和尚及羯磨、教授二闍黎也。七僧印證戒
X20n0358_p0190c24║者，此據中國十人也。佛海者，佛法如海，犯重如屍。
X20n0358_p0191a01║華園可解。言犯重者，須出淨眾。二、明三趣。
X20n0358_p0191a02║【文句】多瞋墮蛇虺，多欲墮鳩鴿，多癡墮蝨蟻，多慢墮
X20n0358_p0191a03║飛鳥，多諂墮脩羅，多慳墮餓鬼。餓鬼常饑渴，畜生
X20n0358_p0191a04║相殘害，脩羅多怖畏。是四惡道，聞名尚不可，況復
X20n0358_p0191a05║當之！應須懺悔，滅除業障。
X20n0358_p0191a06║【記】心既多瞋等，身口動作，成於瞋業，故墮蛇虺。舉
X20n0358_p0191a07║本攝末，故云多瞋。下多欲等，悉可為例。蛇虺者，爾
X20n0358_p0191a08║雅云：蝮虺博三寸，首大如擘。郭璞云：身廣三寸，頭
X20n0358_p0191a09║如大擘指。此自一種，蛇名蝮虺。諂者，莊子云：希其
X20n0358_p0191a10║意而道其言曰諂。餓鬼常饑等者，舉果難當，須明
X20n0358_p0191a11║懺悔。二、人天二：初、人。
X20n0358_p0191a12║【文句】人中八苦，一苦尚不可忍，況八苦交橫？應當懺
X20n0358_p0191a13║悔，滅除業障。
X20n0358_p0191a14║【記】八苦者，生、老、病、死、怨憎會、愛別離、求不得、五陰
X20n0358_p0191a15║盛。二天
X20n0358_p0191a16║【文句】天上有五衰地獄等苦。色界天不得速入定，求
X20n0358_p0191a17║不得苦。無色界天有四心苦，三界籠樊，生死窟宅，
X20n0358_p0191a18║應須懺悔，滅除業障。
X20n0358_p0191a19║【記】五衰者，衣裳垢膩，頭上華萎，身體臭穢，腋下汗
X20n0358_p0191a20║出，不樂本座。四心者，受、想、行、識也。籠樊者，樊，藩也。
X20n0358_p0191a21║詩云：營營青蠅，止于樊。今眾生處三界中，如在籠
X20n0358_p0191a22║藩籬之內，不能自出也。二、明四教皆懺四：初、三
X20n0358_p0191a23║藏二：初、聲聞二：初、七賢。
X20n0358_p0191a24║【文句】若出家人，雖欲脩道，為五煩惱所障，心不得停。
X20n0358_p0191b01║心為四顛倒所惑，不得入四念處。亦須懺悔，除滅
X20n0358_p0191b02║業障。念處治彼四倒，二惡不勤斷，二善不勤生，不
X20n0358_p0191b03║得入如意足。煖法不發，亦須懺悔。五根不生，喜有
X20n0358_p0191b04║退墮。根生未有力，雖有力未鄰真。如是四善根中，
X20n0358_p0191b05║應須懺悔，滅除業障。
X20n0358_p0191b06║【記】初五停心，謂不淨停貪，慈悲停瞋，因緣停癡，數
X20n0358_p0191b07║息停覺觀，界方便停著。我若貪等五煩惱障，心不
X20n0358_p0191b08║得停，應須懺悔。停下剩心字。次四念處去，用對位
X20n0358_p0191b09║道品。四顛倒者，執身淨，受樂心，常法我，四念治此
X20n0358_p0191b10║四倒。四正勤者，二惡者，已起令滅，未起令不起。二
X20n0358_p0191b11║善者，已生令增長，未生令發生。四如意足者，謂欲、
X20n0358_p0191b12║精進、心、思惟。五根者，謂信、進、念、定、慧。五力者，名同
X20n0358_p0191b13║於根，以不動排障而分兩科。法華文句，以正勤、如
X20n0358_p0191b14║意、根、力四科，對煖、頂、忍。世第一位煖、頂與此有不
X20n0358_p0191b15║同者，或是文誤，或別有意。二四，果。
X20n0358_p0191b16║【文句】苦忍明發，雖不墮三途，欲界七生，次第應受。一
X20n0358_p0191b17║生尚苦，何況七生？雖斷欲界五下分六品，餘三品
X20n0358_p0191b18║在，亦應懺悔。雖斷五下八品盡，餘一品在；雖斷色
X20n0358_p0191b19║盡，餘無色分在，亦須懺悔。雖入有涅槃，猶有果身
X20n0358_p0191b20║在，身子風熱，畢陵伽眼痛，欲棄有餘入無餘，亦須
X20n0358_p0191b21║懺悔。雖斷三界正使盡，習氣尚存，亦須懺悔。
X20n0358_p0191b22║【記】苦忍明發者，見道有十六心，謂於下欲界四諦，
X20n0358_p0191b23║各起法忍、法智；上色、無色二界四諦，各起類忍、類
X20n0358_p0191b24║智。此上下八諦，共十六心，斷八十八使見惑也。今
X20n0358_p0191c01║云苦忍，即欲界苦諦，下苦法忍也，明發得苦法智
X20n0358_p0191c02║也。觀欲界苦諦已，即觀上界苦諦，得類忍智。餘三
X20n0358_p0191c03║諦例說。雖不下，以無見惑橫起，故不墮惡道。欲界
X20n0358_p0191c04║七生者，欲界九品思惑，共潤七生，謂上上品潤二
X20n0358_p0191c05║生，上中、上下、中上各潤一生，中中、中下共潤一生，
X20n0358_p0191c06║下三品共潤一生。此言初果也。雖斷欲下，明二果。
X20n0358_p0191c07║五下分者，身見、戒取、疑、貪、瞋、貧，雖通上，不是唯上；
X20n0358_p0191c08║瞋一唯下，不通於上。餘三徧攝一切見惑，雖復通
X20n0358_p0191c09║上，而能牽下。縱斷貪等至無所有處，由身見等還
X20n0358_p0191c10║來欲界，是故此五名為下分。餘三品在受一生，名
X20n0358_p0191c11║一往來也。雖斷五下，名三果向人也。餘一品即第
X20n0358_p0191c12║九品也，亦名一種子那含。雖斷色下，正明三果人
X20n0358_p0191c13║也。九品已盡，不來欲界，而進斷上惑。雖入下無學。
X20n0358_p0191c14║二，支佛。
X20n0358_p0191c15║【文句】支佛亦爾，亦須懺悔。
X20n0358_p0191c16║【記】侵習未能全盡，故須懺悔。言亦爾者，例上羅漢
X20n0358_p0191c17║懺習氣也。菩薩未斷，且在人天。二、通教
X20n0358_p0191c18║【文句】若乾慧地，未得理水霑心，故言乾慧性地，未能
X20n0358_p0191c19║見理。八人見地，猶有愛惑。薄地神通，未能還生欲
X20n0358_p0191c20║界。離欲地，猶有上界惑。已辦地，不能除習。辟支佛
X20n0358_p0191c21║地，但作神通，不能達文字。菩薩地，未窮至極。如是
X20n0358_p0191c22║等位，皆須懺悔，滅除業障。
X20n0358_p0191c23║【記】教詮體空，異前析滅。空含中道，是大乘門。利根
X20n0358_p0191c24║方見，屬後二教。今就二乘及鈍菩薩論懺悔也。支
X20n0358_p0192a01║佛不達文字者，不能說法化他也。然支佛有部行、
X20n0358_p0192a02║麟喻之別。部行者，或能說法，今約麟喻為言也。獨
X20n0358_p0192a03║悟孤行，喻麟頭之一角，故名麟喻。三，別教。
X20n0358_p0192a04║【文句】十信但信，未能稱理。十住但入偏理。十行但事，
X20n0358_p0192a05║未能入中。十迴向但脩中，未能證中。十地雖證中
X20n0358_p0192a06║地，地皆有障，未窮於學，不得無學。應須懺悔，滅除
X20n0358_p0192a07║業障。
X20n0358_p0192a08║【記】十、信但信者，信能造心，是佛性故。未能稱理者，
X20n0358_p0192a09║以佛性心，別脩空故。文使十住偏證空理，十行但
X20n0358_p0192a10║出建立之事。既其二觀互破互立，未能入中；十向
X20n0358_p0192a11║不偏，但脩未證。然由漸脩，登地頓證，前前雖顯，後
X20n0358_p0192a12║後猶障，是故名為地地有障。至等覺尚有，未得無
X20n0358_p0192a13║學，故此凡聖，皆須懺悔。四，圓教。
X20n0358_p0192a14║【文句】又十信雖三智圓脩，但是方便陀羅尼。十住已
X20n0358_p0192a15║去，乃至等覺已來，秪如十四日月，非十五日月，匡
X20n0358_p0192a16║郭未圓，光未頓足，暗未頓盡，應須懺悔，滅除業障。
X20n0358_p0192a17║【記】此機，初解。中具二邊，空假即中，故能三智一心
X20n0358_p0192a18║脩證。不言名字及五品者，以高況下也。十信尚懺，
X20n0358_p0192a19║況爾前耶？但是等者，法華中說三陀羅尼，雖通初
X20n0358_p0192a20║後，以位得之，其相最顯：一、旋陀羅尼，旋假入空，此
X20n0358_p0192a21║齊七信；二、百千萬億旋陀羅尼，旋空出假，此當八
X20n0358_p0192a22║信；已上三法音方便陀羅尼，以二觀為方便，轉入
X20n0358_p0192a23║中道法音，當第十信也。匡郭等者，此三喻於法身
X20n0358_p0192a24║智斷俱未究盡，俱須懺也。二、斥局
X20n0358_p0192b01║【文句】齊此已來，當知懺悔位長，其義極廣，云何而言
X20n0358_p0192b02║止齊凡夫？
X20n0358_p0192b03║【記】下從造無間業者，上至圓教等覺，故云位長。位
X20n0358_p0192b04║位橫論，各有三障：煩惱、頭數、結業、流類、苦報等差，
X20n0358_p0192b05║故云義廣。古人何為但在凡夫？三、引經證結。
X20n0358_p0192b06║【文句】是故五十校計經，齊至等覺，皆令懺悔，即其義
X20n0358_p0192b07║也。
X20n0358_p0192b08║【記】大師本以三昧總持說懺悔位，該亘凡聖，自然
X20n0358_p0192b09║與彼校計經合，寔匪尋經作此安布。行者知之。
X20n0358_p0192b10║二、舉利勸脩四：初、明聞者宿殖。
X20n0358_p0192b11║【文句】若人得聞如此懺悔，功德不少。故文云：非於一
X20n0358_p0192b12║佛、五佛、十佛脩諸功德，聞是懺悔；乃於無量百千
X20n0358_p0192b13║佛所脩諸功德，聞是懺悔。
X20n0358_p0192b14║【記】二、明聞者得報。
X20n0358_p0192b15║【文句】語其華報，在在處處，常為國王輔相大臣之所
X20n0358_p0192b16║恭敬。語其果報，常為十方諸佛互相恭敬。
X20n0358_p0192b17║【記】果報者，此懺詣理，功至極果，乃與諸佛互相恭
X20n0358_p0192b18║敬。三，以聞況脩。
X20n0358_p0192b19║【文句】直聞此懺悔，尚得如此功德，況復如法脩行。
X20n0358_p0192b20║【記】解既稱理，脩之成行，則分滿之果，證之匪遙。
X20n0358_p0192b21║四，結示歸敬。
X20n0358_p0192b22║【文句】已聞懺悔義，此法從經出，此經從佛說，是故當
X20n0358_p0192b23║報恩，歸命禮諸佛云云。
X20n0358_p0192b24║【記】佛恩若此，欲報之者，唯當而說，而脩行之。歸命
X20n0358_p0192c01║禮佛，五悔中一，其四悔法，安得不脩？二、正釋品
X20n0358_p0192c02║題二：初、釋二字義二：初、依字訓釋二：初、釋懺二：初、
X20n0358_p0192c03║明求鑑。
X20n0358_p0192c04║【文句】懺悔品依字訓釋：懺者，鑑也。披陳發舒己之三
X20n0358_p0192c05║業，不敢隱諱，令他委鑑，顏恧而口蹙，心摧而意伏。
X20n0358_p0192c06║【記】恧奴六反，慙也。二明被鑑。
X20n0358_p0192c07║【文句】身被鑑故而顏恧，口被鑑故而脣蹙，心被鑑故
X20n0358_p0192c08║而意伏，故懺名鑑也。
X20n0358_p0192c09║【記】二、釋悔二：初、明能廢。
X20n0358_p0192c10║【文句】悔者，廢也。內懷鄙耻，悔造眾非。
X20n0358_p0192c11║【記】二、明所廢。
X20n0358_p0192c12║【文句】悔身故則三廢，悔口故則四廢，悔心故則十廢，
X20n0358_p0192c13║故悔名廢也。
X20n0358_p0192c14║【記】意云十廢者，意如君主，身口如臣，君既克己，臣
X20n0358_p0192c15║息暴虐，故意總十。二，約法門釋種種。
X20n0358_p0192c16║【文句】又法門釋者，懺悔名慚愧，慚愧是白法。又自不
X20n0358_p0192c17║作惡，不教他作惡，如是等種種說。
X20n0358_p0192c18║【記】二、明三種懺三：初、明三種相貌二：初、列名示。
X20n0358_p0192c19║【文句】懺悔有三：一、作法，二、取相，三、無生。此三種通大
X20n0358_p0192c20║小。
X20n0358_p0192c21║【記】列三種名，示事通大小。二、約相釋二：初、明小
X20n0358_p0192c22║三：初、作法。
X20n0358_p0192c23║【文句】小乘作法者，如毗尼中，發露與學二十僧行摩
X20n0358_p0192c24║那埵，或半月作法，或對首作法，或責心，但令作法
X20n0358_p0193a01║成就，不障僧事，即清淨也。
X20n0358_p0193a02║【記】毗尼，此云律。二十僧者，此約懺僧殘罪也。然對
X20n0358_p0193a03║治有四法：一、治覆藏情過，謂行波利婆沙，此云覆
X20n0358_p0193a04║藏，或云別住。謂別住一房，不得與僧同處。設入眾
X20n0358_p0193a05║中，不得談論，亦不得答。行此法者，須滿一百日，不
X20n0358_p0193a06║憶元覆藏日數，故乃以百日為限。二、治覆藏罪，謂
X20n0358_p0193a07║犯已覆藏得吉罪，不覆藏得殘罪。若覆藏者，先懺
X20n0358_p0193a08║吉罪，後與別住。三、治僧殘情過罪，謂六夜行摩那
X20n0358_p0193a09║埵，此云意喜。前雖自意歡喜，亦使眾僧歡喜。由前
X20n0358_p0193a10║喜故，與其少日，即六夜也，故名意喜僧。眾歡云：此
X20n0358_p0193a11║人改悔成清淨。故云眾僧喜也。四、治僧殘，謂二十
X20n0358_p0193a12║僧中，以白四羯磨出罪。然覆藏不經明相，直行摩
X20n0358_p0193a13║那埵，然後入眾出罪。或半月作法者，謂行別住時，
X20n0358_p0193a14║每至半月說戒，須白眾僧云：我犯僧殘。對首作法
X20n0358_p0193a15║者，懺重吉也，責心懺輕吉也。摩夷論云：故作者對
X20n0358_p0193a16║首一說，誤作者責心而悔。小乘犯夷，亦有懺法，而
X20n0358_p0193a17║疏文不引者，以懺已既為學悔，沙彌仍障聖果，故
X20n0358_p0193a18║非此中復本清淨義也。故荊谿云：小學悔已障果，
X20n0358_p0193a19║仍成重罪，未忘二、取相。
X20n0358_p0193a20║【文句】阿含中：亦作相懺，犯欲人作毒蛇口想，此觀成
X20n0358_p0193a21║時，婬罪即滅。
X20n0358_p0193a22║【記】上明作法，但令三業順於佛制，法成罪滅，尚是
X20n0358_p0193a23║散心，罪滅猶淺。今論取相，屬於定心，想成相起，滅
X20n0358_p0193a24║罪則深。故蛇口想成，豈惟婬罪得除，亦乃欲心不
X20n0358_p0193b01║起。三，無生。
X20n0358_p0193b02║【文句】亦有觀空懺，秪是真空。
X20n0358_p0193b03║【記】言觀空者，析法明空也。觀造罪心，本無主宰，念
X20n0358_p0193b04║念無常，無誰能作，無是業報。我見若亡，諸使永寂。
X20n0358_p0193b05║此觀若成，四趣則除，三界須出。小乘三懺，其相略
X20n0358_p0193b06║然。二、明大三：初、作法；二、取相；三、無生。行者應知
X20n0358_p0193b07║三種懺法，無生是主，二為助緣。故前疏云：灰汁皂
X20n0358_p0193b08║莢助於清水，若闕妙觀不名大乘，便同外道無益
X20n0358_p0193b09║苦行。須近善師學懺悔處及懺悔法，方可行於道
X20n0358_p0193b10║場事儀。故於諸事皆用妙觀照而導之，使作法等
X20n0358_p0193b11║皆順實理悉為佛因。有謂道場所脩行法而為事
X20n0358_p0193b12║治，須於十乘先脩六法後方助開，而不思前六在
X20n0358_p0193b13║道場中用，如今明懺具談三種，豈捨事行？又有一
X20n0358_p0193b14║卷法華三昧別行於世，大師制立正為初心懺障
X20n0358_p0193b15║道罪，方可造脩諸禪三昧。又諸苦行精進之門，各
X20n0358_p0193b16║隨宜樂初心可脩，但須皆用圓無生觀為主為導，
X20n0358_p0193b17║使一一行即脩是性，無脩無得則成圓行也。豈諸
X20n0358_p0193b18║事行妙觀妙境妨脩，發大心安心等法皆妨脩耶？
X20n0358_p0193b19║若其然者，隨自意中歷彼三性全無十乘，何名三
X20n0358_p0193b20║昧？若自未諳，當依善友開導策脩乃成深益。又須
X20n0358_p0193b21║了知大乘三懺，後一雖可獨脩不進，則須假前二，
X20n0358_p0193b22║前二不可暫離無生。得此意已，方可說行三種懺
X20n0358_p0193b23║法。初、作法。
X20n0358_p0193b24║【文句】大乘中亦有作法：或八百日，虗空藏塗廁是也；
X20n0358_p0193c01║或九十日，般舟是也；或四十九日，大悲懺是也；或
X20n0358_p0193c02║二十一日，法華是也；或七日，方等是也。灰湯澡豆，
X20n0358_p0193c03║淨身辛酒，禁口慚愧，勤心旋誦，各有徧數等，皆作
X20n0358_p0193c04║法懺攝也。
X20n0358_p0193c05║【記】八百等者，虗空藏經云：知法者復教八百日塗
X20n0358_p0193c06║廁，日日告言：汝作不淨事，一心塗治一切廁，勿令
X20n0358_p0193c07║人知。塗已洗浴，禮三十五佛，稱虗空藏名，向十二
X20n0358_p0193c08║部經，五體投地，自說罪咎等。九十日等者，般舟經
X20n0358_p0193c09║云：有四事疾得是三昧：一者不得有世間思想，如
X20n0358_p0193c10║指相彈頃三月；二者不得臥出三月，如指相彈頃；
X20n0358_p0193c11║三者經行不得休息，不得坐三月，除其飯食左右；
X20n0358_p0193c12║四者為人說經，不得望人衣服飲食。是為四。般舟，
X20n0358_p0193c13║此云佛立。三昧成時，見十方佛在虗空中立，故名
X20n0358_p0193c14║佛立也。灰湯下，明上諸行法各淨三業也。旋誦下，
X20n0358_p0193c15║諸法各有製度。旋誦之度，方等最切。旋一百二十
X20n0358_p0193c16║帀，誦袒持呪一百二十徧。一旋一呪，不徐不疾。旋
X20n0358_p0193c17║訖却坐，思惟中道正空。導此軌儀，故名作法。二、
X20n0358_p0193c18║取相。
X20n0358_p0193c19║【文句】取相懺者，如方等求十二夢王菩薩戒，見華光
X20n0358_p0193c20║摩頂，虗空藏中唱聲印臂，相起罪滅。雖不正明作
X20n0358_p0193c21║法，兼得事用也。
X20n0358_p0193c22║【記】十二、夢王者。方等陀羅尼經云：先求好夢，凡十
X20n0358_p0193c23║二種，隨得一相，則許懺悔。梵網經云：若犯十戒者，
X20n0358_p0193c24║應教懺悔，要見好相。好相者，佛來摩頂，見光見華
X20n0358_p0194a01║等，便得罪滅。唱聲下，彼經明行者夢中，若坐禪中，
X20n0358_p0194a02║現此菩薩，以摩尼珠印，印行者臂，作罪滅字。或聞
X20n0358_p0194a03║罪滅聲，得此相起，知罪必滅。雖不下，以在道場，非
X20n0358_p0194a04║不作法，俱從勝立，名為取相。言用事者，作法也。
X20n0358_p0194a05║三，無生。
X20n0358_p0194a06║【文句】無生懺者，如普賢觀云：端坐念實相，如日照霜
X20n0358_p0194a07║露。觀空緣理，無相最上。雖不正作事相，兼上兩懺
X20n0358_p0194a08║也。
X20n0358_p0194a09║【記】以無念念，念罪實相。念與實相，能所名別，其體
X20n0358_p0194a10║不二。如是念之，罪相既忘，實相亦泯。此慧如日消
X20n0358_p0194a11║罪，霜露無緣，緣畢竟空，無中邊相。此理無過，故名
X20n0358_p0194a12║最上。雖不下，此三種懺，同時而脩。無生是正，二為
X20n0358_p0194a13║助緣，故云兼兩。斯乃正助一合而行，如膏益明，證
X20n0358_p0194a14║理彌速也。二、明三種功能二：初、正示功能二：初、
X20n0358_p0194a15║明滅惡二：初、四番通小釋。言通小者，以此四番釋
X20n0358_p0194a16║三種懺，意雖在大，而且未彰異小之相，故使滅惡，
X20n0358_p0194a17║於大小說皆無妨故，故云通小。四中，初、約遮性釋
X20n0358_p0194a18║三：初、作法。
X20n0358_p0194a19║【文句】作法懺成違，無作罪滅，而性罪不除。如犯殺生，
X20n0358_p0194a20║作法懺成違，無作罪去，而償命猶在。即其義也。
X20n0358_p0194a21║【記】無作罪者。昔受佛戒，由作法故，發無作體。若毀
X20n0358_p0194a22║犯者，得違逆罪。今由作法，翻破此罪。言性罪者，即
X20n0358_p0194a23║十惡也。不論受與不受，犯之性自是罪。如犯下，論
X20n0358_p0194a24║云：斬大草、殺畜，二罪同懺。二種違制之罪俱除，而
X20n0358_p0194b01║殺畜償命猶存。二、取相。
X20n0358_p0194b02║【文句】取相懺能滅性罪，性罪去，違無作罪亦去。如伐
X20n0358_p0194b03║樹，枝葉萎，根本未去，續生如故也。
X20n0358_p0194b04║【記】由以定心，想成勝相，熏脩力彊，能轉惡業，是故
X20n0358_p0194b05║能滅性遮二罪。如伐下，枝葉喻性，遮罪根本喻無
X20n0358_p0194b06║明也。心惑既存，罪可重作，如枝葉續生也。既對遮
X20n0358_p0194b07║性辨於無明，故此無明通界內外，此即通小之相
X20n0358_p0194b08║也。三，無生。
X20n0358_p0194b09║【文句】觀無生懺：能滅無明如覆大地，根枝葉等悉盡
X20n0358_p0194b10║無餘。
X20n0358_p0194b11║【記】二、約三學釋。
X20n0358_p0194b12║【文句】又作法滅違戒上罪，取相滅犯定上罪，無生滅
X20n0358_p0194b13║犯慧上罪。
X20n0358_p0194b14║【記】作法防非，故滅戒罪。取相專意，故滅定罪。無生
X20n0358_p0194b15║觀照，故滅慧罪。事非是戒家罪，散亂是定家罪，惑
X20n0358_p0194b16║暗是慧家罪。三，除三報釋。
X20n0358_p0194b17║【文句】又作法滅三惡道報障，取相滅人道報障，無生
X20n0358_p0194b18║滅三界有漏報障。
X20n0358_p0194b19║【記】雖俱報障，而有苦樂。三惡唯苦，違法而得，故作
X20n0358_p0194b20║法能除。人道之報，半苦半樂，散善所招，故取相能
X20n0358_p0194b21║滅。三界天報，望人皆定，無苦惟樂，三漏所感，故無
X20n0358_p0194b22║生能滅。四，除三業釋。
X20n0358_p0194b23║【文句】又作法滅三惡道業障，取相滅人道業障，無生
X20n0358_p0194b24║滅三界有漏業障。
X20n0358_p0194c01║【記】例報，可知能感所感而分兩釋也。二、二番惟
X20n0358_p0194c02║大釋。前之四釋，通大小乘無生滅惑，未簡通別作
X20n0358_p0194c03║法，或取毗尼之制。今之二釋，無生的破障中無明，
X20n0358_p0194c04║通惑不生，為今取相。驗知此去唯就大釋二：初、別
X20n0358_p0194c05║煩惱釋。
X20n0358_p0194c06║【文句】又作法滅怖畏憂愁之煩惱，亦是破煩惱。取相
X20n0358_p0194c07║滅四住之煩惱。無生滅無明之煩惱。
X20n0358_p0194c08║【記】怖畏屬思，憂愁屬見。今作法成，位在五品，能伏
X20n0358_p0194c09║此惑，指伏為破，故云亦是。取相懺成，在七信位，故
X20n0358_p0194c10║滅四住。既見真諦，望中名相，故名取相。無生觀成，
X20n0358_p0194c11║位登初住，所除的在根本無明。故知此釋，別就大
X20n0358_p0194c12║乘明三種懺。二，通三障釋。
X20n0358_p0194c13║【文句】又三種：懺共除報障，取相除業障，無生除煩惱
X20n0358_p0194c14║障。
X20n0358_p0194c15║【記】共除報者，此乃現報。父母生身，得六根淨，轉報
X20n0358_p0194c16║實在，正助合行。若但理觀，雖入真似，亦有不得六
X20n0358_p0194c17║根淨者，故云三懺共除報障。取相除業者，約出假
X20n0358_p0194c18║說。能挾宿世無量業種，作度生緣，業不能障，於業
X20n0358_p0194c19║自在，名除業障。以其未是真出假位，故見俗諦，猶
X20n0358_p0194c20║名取相。無生除惑，其義可知。二、明生善。
X20n0358_p0194c21║【文句】又作法懺，如服薑桂，差病而已，不能肥身，譬罪
X20n0358_p0194c22║滅不能生善。取相懺，如服五石，病差身充，不能得
X20n0358_p0194c23║道。無生懺，如服五芝，病除身飛，升仙得道。
X20n0358_p0194c24║【記】仍約喻顯。五石者，謂白瑛、紫瑛、石膏、鍾乳、石脂。
X20n0358_p0195a01║五芝者，謂五色苓芝也。薑桂且喻小乘作法，故未
X20n0358_p0195a02║生善；若大作法，生善非少。五石、五芝，通喻小大，生
X20n0358_p0195a03║事理善。二、勸人脩學。
X20n0358_p0195a04║【文句】如是等種種分別，行者須知。
X20n0358_p0195a05║【記】言須知者，謂須知小大，皆能滅惡生善。須知此
X20n0358_p0195a06║三，脩方有益。說而不行，為罪所得也。三、明經具
X20n0358_p0195a07║三懺二：初、示經有三文。
X20n0358_p0195a08║【文句】今文具有大乘三懺：著淨潔衣，專聽是經，又七
X20n0358_p0195a09║日七夜，朝暮淨心等，即作法也；於其坐處，得見彌
X20n0358_p0195a10║勒、文殊、普賢，即取相也；五陰舍宅，觀悉空寂，本無
X20n0358_p0195a11║有生，亦無和合，即無生也。
X20n0358_p0195a12║【記】二、結懺為經用。
X20n0358_p0195a13║【文句】三意宛然，故能滅諸惡，蕩三障，顯經力用也。
X20n0358_p0195a14║【記】二、經文二：初、對判。分文二：初、對判。
X20n0358_p0195a15║【文句】從此品下，明經力用。今品正明夜夢晝說，懺悔
X20n0358_p0195a16║斷惡拔苦。下品正明昔歎發誓，生善與樂。旁正互
X20n0358_p0195a17║舉。
X20n0358_p0195a18║【記】明經力用，通指三品也。今品下，乃以此品對讚
X20n0358_p0195a19║歎品，論於旁正耳。二分文
X20n0358_p0195a20║【文句】此品文為二：初、夢中見聞，二、覺已說見聞。夢又
X20n0358_p0195a21║二：一、夢見金鼓，二、夢擊鼓聲。見鼓又三：一、正見鼓，
X20n0358_p0195a22║二、見鼓光，三、見光中佛。
X20n0358_p0195a23║【記】二、依文釋義二：初、明夢中見聞二：初、夢見金鼓
X20n0358_p0195a24║三：初、正見金鼓。
X20n0358_p0195b01║爾時，信相菩薩即於其夜，夢見金鼓其狀姝大。
X20n0358_p0195b02║【記】文二。初釋夢。
X20n0358_p0195b03║【文句】夢者，是入如夢三昧也。又入觀如夢，出觀如覺，
X20n0358_p0195b04║入觀心靜，能觀法性。
X20n0358_p0195b05║【記】疏中。前釋信相。菩薩在其似位，或是鄰極之似，
X20n0358_p0195b06║或是鄰真之似。於此位中，夢見金鼓，豈是博地昏
X20n0358_p0195b07║惑之夢？故以二義釋於夢字。初謂三昧名為如夢。
X20n0358_p0195b08║由達性具，脩德無功，因辦果事，如夢勤加，是故名
X20n0358_p0195b09║為如夢三昧。次又入下，乃以凡人有夢有覺，喻法
X20n0358_p0195b10║性觀有入有出。此以說默而為出入。二釋皆示夢
X20n0358_p0195b11║是觀智。初釋稍親。問：夢是顛倒迷真之法，觀是覺
X20n0358_p0195b12║智悟理之法。經文云夢，疏中那以觀智釋之？迷解
X20n0358_p0195b13║天殊，如何融會耶？答：佛地迷盡，凡夫未解，皆不論
X20n0358_p0195b14║觀。於迷能解，得言觀智？故起信論云：依業識故，故
X20n0358_p0195b15║說見佛；若離業識，則無所見。今明似解。照法性故，
X20n0358_p0195b16║名為入觀；依業識故，名之為夢。智解未極，安得非
X20n0358_p0195b17║夢？照法性夢，豈非觀智？不得此意，此文莫銷。二、
X20n0358_p0195b18║釋鼓二：初、正釋二：初、直表三德。
X20n0358_p0195b19║【文句】法性即金鼓，金鼓體圓空鳴。圓即法身，空即般
X20n0358_p0195b20║若，鳴即解脫。姝者，勝義，深義。大者，廣義，無量義。如
X20n0358_p0195b21║上文游於無量甚深法性意爾。
X20n0358_p0195b22║【記】能觀之智，既以夢示，夢必見相，故以金鼓表於
X20n0358_p0195b23║所觀，即法性也。蓋由鼓體具圓空鳴，可表三德其
X20n0358_p0195b24║狀姝大，復彰三德無量甚深。二三皆深廣。
X20n0358_p0195c01║【文句】姝，大略敘鼓體。委論應言圓姝大，空姝大，鳴姝
X20n0358_p0195c02║大。鼓體備三種，三種皆甚深無量。
X20n0358_p0195c03║【記】以此三德，一一皆是法性全體。趣舉一德，皆能
X20n0358_p0195c04║具二，得名三身、三智、三脫。若不爾者，那得三種皆
X20n0358_p0195c05║無量甚深耶？二、結示。
X20n0358_p0195c06║【文句】此即夢中所覩法身，觀一而見三佛也。
X20n0358_p0195c07║【記】即鼓之三德。對光秪是所照法身，即此法身攝
X20n0358_p0195c08║報攝應為上三德，故云觀一而見三佛也。二、見
X20n0358_p0195c09║鼓光。
X20n0358_p0195c10║其明普照，喻如日光。
X20n0358_p0195c11║【文句】從其明普照下，是第二，見鼓光也。光是智慧，契
X20n0358_p0195c12║此法性，克成大果。智與體冥，體圓姝大，光圓亦姝
X20n0358_p0195c13║大。體空姝大，光空亦姝大。體鳴既姝大，光鳴亦姝
X20n0358_p0195c14║大。何者？此身與諸佛同體同意故也。此即夢中所
X20n0358_p0195c15║覩報身佛，一佛而三也。
X20n0358_p0195c16║【記】全所照理，起能照智，故法性德皆成智德。鼓圓
X20n0358_p0195c17║空鳴，光豈不爾？鼓三姝大，光亦合然。須知法性體
X20n0358_p0195c18║是本覺，智是始覺，秪是一覺。由不覺故，分本始殊。
X20n0358_p0195c19║既成大果，已離不覺，故始冥本，稱法報合，豈始覺
X20n0358_p0195c20║得異於本耶？所引新本同體、同意、同事者，既法報
X20n0358_p0195c21║合，故與諸佛無二無別。此即下，此見鼓光正表報
X20n0358_p0195c22║智。此智冥法，法具三故，故報亦三。亦是此報上能
X20n0358_p0195c23║冥法，下能垂應，故云具三。三見光中佛。
X20n0358_p0195c24║復於光中得見十方無量無邊諸佛世尊，眾寶樹下
X20n0358_p0196a01║坐瑠璃座，與無量百千眷屬圍繞而為說法。
X20n0358_p0196a02║【記】文二。初、約文表義。
X20n0358_p0196a03║【文句】從復於光中見十方佛下，是第三、見光中諸佛
X20n0358_p0196a04║也。光從鼓出徧照十方，用從體起應周法界，與機
X20n0358_p0196a05║緣同事也。瑠璃座者，所安之理也。佛坐其上，智稱
X20n0358_p0196a06║法性也。大眾圍繞者，所應之機也。
X20n0358_p0196a07║【記】言光從等者，對上二身。此總表應，故云同事。應
X20n0358_p0196a08║不孤立，必具三身。瑠璃下，法。佛坐下，報。大眾下，應。
X20n0358_p0196a09║二、結義歸圓二：初、別結。此三：
X20n0358_p0196a10║【文句】此即夢中所覩應佛，即一而論三也。
X20n0358_p0196a11║【記】以全法報為應身故，是故經文具表三佛。二、
X20n0358_p0196a12║通結上義。
X20n0358_p0196a13║【文句】覩此三佛，即是三身，三德，種種三法門。從此設
X20n0358_p0196a14║教，名金光明也。
X20n0358_p0196a15║【記】言三佛者，即鼓表法佛，光表報佛，明表應佛。既
X20n0358_p0196a16║其三佛皆具三義，乃顯法法具三。略則十種三法，
X20n0358_p0196a17║廣則一切皆三。此諸三法順譬釋，則世金光明所
X20n0358_p0196a18║譬三法也。若就附文，當體釋皆是法金光明，以一
X20n0358_p0196a19║一具三，可貴可重義，寂而常照義，能多利益義故。
X20n0358_p0196a20║其義既爾，是故此經名金光明也。此所表義，乃由
X20n0358_p0196a21║大師得旋總持，一中解無量，無量中解一，故釋題
X20n0358_p0196a22║消文，圓融若此。見聞之者，當去情著而思脩之。
X20n0358_p0196a23║二、夢見擊鼓二：初、分文。
X20n0358_p0196a24║【文句】從見有一人下，是第二、夢見擊鼓。文為三：一、見
X20n0358_p0196b01║擊鼓，二、出大音聲，三、聲所詮辯。
X20n0358_p0196b02║【記】二、釋義三：初、見擊鼓。
X20n0358_p0196b03║見有一人，似婆羅門，以枹擊鼓。
X20n0358_p0196b04║【記】二、出大音聲。
X20n0358_p0196b05║出大音聲。
X20n0358_p0196b06║【記】三、聲所詮辯。
X20n0358_p0196b07║其聲演說懺悔偈頌：
X20n0358_p0196b08║【記】文二。初明似智會法起用。
X20n0358_p0196b09║【文句】鼓是法身，擊是機智，婆羅門是淨行，似是鄰真。
X20n0358_p0196b10║鄰真之人，以似解之淨智，和會法身，甘露相應，滅
X20n0358_p0196b11║苦生樂。
X20n0358_p0196b12║【記】上鼓表三。光三佛三，秪是一三。今對信相機智
X20n0358_p0196b13║所觀，合三為一，但名法身婆羅門，表真似淨行。既
X20n0358_p0196b14║是鄰真，故經稱似圓似能。伏同體惑染，故名淨智。
X20n0358_p0196b15║以此淨智，會本常理，乃以甘露相似相應，能以妙
X20n0358_p0196b16║音徧三千界，滅苦生樂，故使經文復以擊鼓表似
X20n0358_p0196b17║位三身。若不爾者，則信相本性，與佛天殊，佛之應
X20n0358_p0196b18║用，非信相感也。行者應了釋迦信相，同興此夢，故
X20n0358_p0196b19║有懺法利益眾生耳。二、明枹鼓合成三身。
X20n0358_p0196b20║【文句】鼓是法身，枹鼓合是報身，擊出是應身，聲所詮
X20n0358_p0196b21║辯是法界，大用起教，利益眾生。
X20n0358_p0196b22║【記】二、覺已，說見聞二：初、分文。
X20n0358_p0196b23║【文句】從時信相菩薩下，是第二，覺已說見聞。文為四：
X20n0358_p0196b24║一、往佛所，二、與緣俱，三、伸敬，四、述夢。
X20n0358_p0196c01║【記】二、隨釋四：初、往佛所。
X20n0358_p0196c02║時信相菩薩從夢寤已，至心憶念夢中所聞懺悔偈
X20n0358_p0196c03║頌，過夜至旦出王舍城。
X20n0358_p0196c04║【記】文二。初、釋夢旦二。初、約教釋。
X20n0358_p0196c05║【文句】夢者，入法門為夜。夢出法門，如過夜至旦。又三
X20n0358_p0196c06║十心惑障未遺，故如夢。登地斷惑，如過夜至旦。
X20n0358_p0196c07║【記】疏存二釋：初約入觀、出觀，此乃就法橫釋；次約
X20n0358_p0196c08║伏惑、斷惑，此乃就位竪釋。入觀本期登地斷惑，故
X20n0358_p0196c09║知二釋其意相須也。言三十心者，借別顯圓也。
X20n0358_p0196c10║二、約觀解。
X20n0358_p0196c11║【文句】觀解者，觀行位中所觀三身如夢，分真位中所
X20n0358_p0196c12║觀三身如旦。出王舍城者，表出因位也。
X20n0358_p0196c13║【記】言觀行位者，既對分真，即五品、十信，俱名觀行。
X20n0358_p0196c14║以未證真，似受觀名。內外凡位，無明眠法，全未破
X20n0358_p0196c15║故，故觀三身如夢所見。真位分破，於理明了，故觀
X20n0358_p0196c16║三身猶如已旦。出王舍等者，變易五陰，因位未離，
X20n0358_p0196c17║如居王舍。今出此舍，表至於果。既論觀法，有入分
X20n0358_p0196c18║真及極果分，故預表之。二，釋出往。
X20n0358_p0196c19║【文句】往耆闍崛山者，表向果地也。
X20n0358_p0196c20║【記】王城、露鷲，雖俱是地，山為佛居，故表果地。信相
X20n0358_p0196c21║在城，合表因地。今以出往，表因趣果。二，與緣俱。
X20n0358_p0196c22║爾時，亦有無量無邊百千眾生與菩薩俱，往耆闍崛
X20n0358_p0196c23║山至於佛所。
X20n0358_p0196c24║【記】三、伸敬。
X20n0358_p0197a01║至佛所已，頂禮佛足，右繞三帀，却坐一面，敬心合掌，
X20n0358_p0197a02║瞻仰尊顏，目不暫捨。
X20n0358_p0197a03║【文句】伸敬有三：頂禮是身敬，瞻仰是意敬，說夢是口
X20n0358_p0197a04║敬。頂禮者，菩薩居因，信首為貴。諸佛在果，慈悲為
X20n0358_p0197a05║賤。以貴敬賤也。
X20n0358_p0197a06║【記】信首為貴者，佛法大海，以信得入，信是因人，以
X20n0358_p0197a07║上求故，如首為貴。慈悲為賤者，拔苦與樂，乃果人
X20n0358_p0197a08║下化故，如足為賤。以貴敬賤者，以信扣慈也。經禮
X20n0358_p0197a09║畢，右繞，表戀慕。四、述夢二：初、分文。
X20n0358_p0197a10║【文句】從以其夢中下，是第四、述夢也。此下總有一百
X20n0358_p0197a11║六十二行。偈分為二：初四行半總明夢，後一百五
X20n0358_p0197a12║十七行半別明夢。總又為二：初三行半明見金鼓，
X20n0358_p0197a13║後一行明見擊鼓。見鼓又三：初一行見鼓形狀，次
X20n0358_p0197a14║一行見鼓光明，次一行半見光中諸佛。
X20n0358_p0197a15║【記】皆言行者，古以散說一十七字為行。偈、頌二等，
X20n0358_p0197a16║四、五言則四句為行，七言偈則二句為行。所以古
X20n0358_p0197a17║師分經，悉以行數為準。邇世變亂製度，增減字數，
X20n0358_p0197a18║致損元規。豈但使古疏分經參差，亦令目錄紙數
X20n0358_p0197a19║無準。寄語有識，當依古製。二、釋義二：初、總明夢
X20n0358_p0197a20║二：初、明見金鼓三：初、見鼓形狀。
X20n0358_p0197a21║以其夢中所見金鼓及懺悔偈，向如來說：昨夜所
X20n0358_p0197a22║夢，至心憶持。夢見金鼓，妙色晃耀。
X20n0358_p0197a23║【記】二、見鼓光明。
X20n0358_p0197a24║其光大盛，明踰於日，徧照十方，恒沙世界。
X20n0358_p0197b01║【記】三、見光中佛。
X20n0358_p0197b02║又因此光，得見諸佛眾寶樹下座瑠璃座，無量大眾
X20n0358_p0197b03║圍繞說法。
X20n0358_p0197b04║【文句】即長行中三身意入觀所觀之境也。
X20n0358_p0197b05║【記】此三共是長行所表三身之意。鼓雖具三，是所
X20n0358_p0197b06║證故，合為法身。光具鼓三，全理是智，故合為報身。
X20n0358_p0197b07║諸佛境智及以攝機，亦具三身，對上名應。此合九
X20n0358_p0197b08║三，乃如夢三昧所觀之境，三昧是觀。二、明見擊
X20n0358_p0197b09║鼓。
X20n0358_p0197b10║見婆羅門擊是金鼓，其鼓音中說如是偈：
X20n0358_p0197b11║【文句】次一行，見擊鼓者，自覩其觀智之機，扣擊法身
X20n0358_p0197b12║之境也。出大音聲者，已如上說。自覩其境，智合能
X20n0358_p0197b13║多利益也。
X20n0358_p0197b14║【記】上文所表，合九之三。雖是佛法，既與心法及眾
X20n0358_p0197b15║生法無差別故，故為信相心性之境。今於夢中見
X20n0358_p0197b16║已似智，會性法身，起應機用，說懺悔偈，斯乃信相，
X20n0358_p0197b17║同於如來起經力用。二、別明夢二：初、分文。
X20n0358_p0197b18║【文句】從是大金鼓下，一百五十七行半偈，別明夢事。
X20n0358_p0197b19║文為二：初、從是大金鼓下，至悉能滅除，有二十一
X20n0358_p0197b20║行三句，明金鼓有滅惡生善之力；二、從一切諸苦
X20n0358_p0197b21║無依無歸下，一百三十五行三句，正明教詔懺悔
X20n0358_p0197b22║之法。就能滅惡生善，文為六：一、有三行，滅世間因
X20n0358_p0197b23║果之苦；二、有三行，生出世間因果之樂；三、有四行，
X20n0358_p0197b24║能令眾生自行化他俱備；四、有四行，能滅眾生報
X20n0358_p0197c01║障，又發宿命通；五、有四行，能令眾生得諸法門；六、
X20n0358_p0197c02║有三行三句，能破眾生八難流轉。
X20n0358_p0197c03║【記】二、釋義二：初、明金鼓有滅惡生善之力二：初、別
X20n0358_p0197c04║分經六：初、滅世間因果苦。
X20n0358_p0197c05║是大金鼓，所出妙音，悉能滅除，三世諸苦，地獄餓鬼，
X20n0358_p0197c06║畜生等苦，貧窮困厄，及諸有苦。是鼓所出，微妙之音，
X20n0358_p0197c07║能除眾生，諸惱所逼。
X20n0358_p0197c08║【記】前二行滅果。諸有者，三有也。後一行滅因。諸惱，
X20n0358_p0197c09║三惑也。二，生出世間因果樂。
X20n0358_p0197c10║斷眾怖畏，令得無懼，猶如諸佛，得無所畏。諸佛聖人，
X20n0358_p0197c11║所成功德，離於生死，到大智岸。如是眾生，所得功德，
X20n0358_p0197c12║定及助道，猶如大海。
X20n0358_p0197c13║【記】前二行，出世間果。斷眾怖者，離五怖，謂惡道怖、
X20n0358_p0197c14║惡名怖、死怖、不活怖、大眾威德怖。得無所畏者，有
X20n0358_p0197c15║四：一、一切智無所畏，二、漏盡無所畏，三、說障道無
X20n0358_p0197c16║所畏，四、說盡苦道無所畏。離二死此岸，到三智彼
X20n0358_p0197c17║岸。後一行，出世間因。定，謂楞嚴。此定具慧，即觀不
X20n0358_p0197c18║思議境等正道行也。助道，即事度等對治行也。
X20n0358_p0197c19║三、能令眾生自他俱備。
X20n0358_p0197c20║是鼓所出如是妙音，令眾生得梵音深遠，證佛無上
X20n0358_p0197c21║菩提勝果，轉無上輪微妙清淨，住壽無量不思議劫，
X20n0358_p0197c22║演說正法利益眾生，能害煩惱消除諸苦，貪瞋癡等
X20n0358_p0197c23║悉令寂滅。
X20n0358_p0197c24║【記】前一行半自行備，後二行半化他備。害煩惱是
X20n0358_p0198a01║破因，除苦是破果。下二句釋上貪、瞋、癡，釋上煩惱
X20n0358_p0198a02║等之一字。等取諸苦，悉令寂滅，是正釋上能害消
X20n0358_p0198a03║除義也。四、能滅報障兼得宿命。
X20n0358_p0198a04║若有眾生，處在地獄，大火熾然，燒炙其身。若聞金鼓，
X20n0358_p0198a05║微妙音聲，所出言教，即尋禮佛。亦令眾生，得知宿命，
X20n0358_p0198a06║百生千生，千萬億生。令心正念，諸佛世尊，亦聞無上，
X20n0358_p0198a07║微妙之言。
X20n0358_p0198a08║【記】以戒緩故，處於地獄。以乘急故，聞金鼓聲。不獨
X20n0358_p0198a09║出獄，兼知宿命。千萬億生，善知此事。故正念諸佛，
X20n0358_p0198a10║復聞諸佛圓妙法音。五、能令眾生得諸法門。
X20n0358_p0198a11║是金鼓中，所出妙音，復令眾生，值遇諸佛，遠離一切，
X20n0358_p0198a12║諸惡業等，善脩無量，白淨之業。諸天世人，及餘眾生，
X20n0358_p0198a13║隨其所思，諸所願求，如是金鼓，所出之音，皆悉能令，
X20n0358_p0198a14║成就具足。
X20n0358_p0198a15║【文句】先少得，後多得云云。
X20n0358_p0198a16║【記】先少得者，且約一種遠惡脩善之法也。後多得
X20n0358_p0198a17║者，隨思隨願，皆悉令成就也。六、能破眾生八難
X20n0358_p0198a18║流轉，即經云諸難也。八難者，三塗為三，人中有四：
X20n0358_p0198a19║一、盲聾瘖瘂；二、世智辯聰；三、佛前佛後；四、北洲天
X20n0358_p0198a20║上，一謂無想或長壽天。
X20n0358_p0198a21║若有眾生，墮大地獄，猛火炎熾，焚燒其身，無有救護，
X20n0358_p0198a22║流轉諸難，當令是等，悉滅諸苦。若有眾生，諸苦所切，
X20n0358_p0198a23║三惡道報，及以人中，如是金鼓，所出之音，悉能除滅。
X20n0358_p0198a24║【記】二、總示義。
X20n0358_p0198b01║【文句】釋此六義，皆從三塗，漸至人天二乘菩薩等，一
X20n0358_p0198b02║一皆有破惡生善之力。
X20n0358_p0198b03║【記】經示六文，該益雖徧，語猶總略，備解或難。是故
X20n0358_p0198b04║大師令講解者，就此六文，一一委明。從苦得樂，漏
X20n0358_p0198b05║得無漏，捨小入大，自權至實，從因至果，節節皆論。
X20n0358_p0198b06║破惡生善，具辯應如。二十五有，皆得果報。因華、小
X20n0358_p0198b07║草、中草、上草、小樹、大樹，一實事方便，實報十番，利
X20n0358_p0198b08║益方盡。金鼓所出，妙音被物之相，具如妙玄及請
X20n0358_p0198b09║觀音疏也。二、明教詔懺悔之法二：初、分文二：初、
X20n0358_p0198b10║正分經文。
X20n0358_p0198b11║【文句】從一切諸苦無依無歸下，有一百三十五行三
X20n0358_p0198b12║句，是第二，明教詔懺悔之法。文為五：一、從一切諸
X20n0358_p0198b13║苦下，有十九行一句，教自說過罪懺悔。二、從我當
X20n0358_p0198b14║供養下，有三十五行，明供養諸佛自行化他脩懺
X20n0358_p0198b15║悔。三、從諸佛世尊我既依止下，有二十一行，明稱
X20n0358_p0198b16║歎脩懺悔。四、從我以善業諮因緣故下，有五十一
X20n0358_p0198b17║行半，明發願脩懺悔。五、從若有敬禮稱歎十力下，
X20n0358_p0198b18║有九行，結成懺悔。
X20n0358_p0198b19║【記】二、敘意生起。
X20n0358_p0198b20║【文句】生起五意者，但眾生邪倒障理，不識法性。愚癡
X20n0358_p0198b21║障解，不識因果。惡業障行，不識善法。聖人慈悲，因
X20n0358_p0198b22║大士之夢，示其懺悔，示其道理，示其因果，示其善
X20n0358_p0198b23║行，故論自懺。荷佛恩深，故伸供養。供養不洩其誠，
X20n0358_p0198b24║故歌詠稱歎。供歎是行，須願指歸。行願既圓，結成
X20n0358_p0198c01║讚美也。
X20n0358_p0198c02║【記】邪倒障理者，於苦果身起八顛倒障。四德，此言
X20n0358_p0198c03║報障也。下二，可知。聖人下，據上釋迦自作序云：我
X20n0358_p0198c04║今當說懺悔等法。今云聖人，即本師也。令達三障，
X20n0358_p0198c05║即三德也。示其懺悔，總示也。下三句，別示也。示道
X20n0358_p0198c06║理報障，即法身也。示因果煩惱，即般若也。三觀為
X20n0358_p0198c07║因，三智為果也。示善行結業，即解脫也。須願指歸
X20n0358_p0198c08║者，以願導之，令至究竟也。二、釋義五：初、教自說
X20n0358_p0198c09║罪過懺悔二：初、分文。
X20n0358_p0198c10║【文句】自懺文為三：初一行一句，明法身是依憑之所；
X20n0358_p0198c11║次兩行，請佛覆護；次十六行，正明懺悔。
X20n0358_p0198c12║【記】二、釋義三：初、明法身是依憑。
X20n0358_p0198c13║一切諸苦無依、無歸、無有救護，我為是等作歸依處。
X20n0358_p0198c14║【文句】夫法身具三德，即是一體三寶。法性是法寶，寂
X20n0358_p0198c15║而常照是佛寶，徧一切處是僧寶。自凡夫二乘雖
X20n0358_p0198c16║不知，亦不出法性。總而言之，一切菩薩何甞不以
X20n0358_p0198c17║此為歸依，依此則本立而道生也。
X20n0358_p0198c18║【記】對脩合故，但名法身。而性常離，故具三德。此三
X20n0358_p0198c19║尊重，復名三寶。法名不覺，佛名為覺。此寂照性，本
X20n0358_p0198c20║具諸法，故徧一切脩德之處。以此和義，名之為僧。
X20n0358_p0198c21║凡小雖迷，而全體即是。是故圓教初中後心，一切
X20n0358_p0198c22║菩薩，無不以此為歸為本。此本若立，則三智、三行、
X20n0358_p0198c23║三身、三脫，一切道法，任運而生。經言我為等者，眾
X20n0358_p0198c24║生性德，全是果佛真如我也。二，請佛覆護。
X20n0358_p0199a01║是諸世尊，今當證知，久已於我，生大悲心。在在處處，
X20n0358_p0199a02║十方諸佛，現在世雄，兩足之尊。
X20n0358_p0199a03║【文句】內本雖立，外無佛加，不得成就。若蒙擁護，斷惡
X20n0358_p0199a04║生善，辦在斯須。如萌芽得雨，扶疎豐鬱，是故請佛
X20n0358_p0199a05║也。
X20n0358_p0199a06║【記】經兩足之尊者。大經明十號中兩釋：一、約人天
X20n0358_p0199a07║善趣，兩足為貴，於佛天人中尊；二、約福慧俱備，名
X20n0358_p0199a08║為兩足。斯須，猶頃刻也。扶疎，盛也。豐鬱，茂也。說文
X20n0358_p0199a09║云：扶疎，枝葉四布也。三、正明懺悔二：初、分文。
X20n0358_p0199a10║【文句】內外因緣既備，正須懺悔也。正懺文為二：初三
X20n0358_p0199a11║句總明懺悔，後十五行一句別明懺悔。
X20n0358_p0199a12║【記】二、釋義二：初、總明懺悔。
X20n0358_p0199a13║我本所作，惡不善業，今者懺悔。
X20n0358_p0199a14║【文句】總懺者，總懺三障也。本者，煩惱是二障本也。惡
X20n0358_p0199a15║者，報障也。不善者，業障也。三障，障三身、三佛、三寶。
X20n0358_p0199a16║三障若轉，諸三法門悉明，故總懺也。
X20n0358_p0199a17║【記】二、別明懺悔二：初、分文。
X20n0358_p0199a18║【文句】別懺者，別懺三障也。文為三：初一行一句懺煩
X20n0358_p0199a19║惱障，次一行懺報障，次十三行懺業障。
X20n0358_p0199a20║【記】二、釋義三：初、懺煩惱障。
X20n0358_p0199a21║諸十力前，不識諸佛及父母恩，不解善法造作眾惡。
X20n0358_p0199a22║【記】文二。初釋，文三。初釋不識諸佛。
X20n0358_p0199a23║【文句】諸十力前者，正懺煩惱障也。獨頭無明，癡倒殊
X20n0358_p0199a24║甚，不識法身佛也。法身佛徧一切處，癡闇不知。公
X20n0358_p0199b01║於佛前造作眾罪，如牛羊不識天子，如鳥雀不識
X20n0358_p0199b02║檠像，於前造過。愚癡不識法身，亦復如是。
X20n0358_p0199b03║【記】十力者：一、是處非處力；二、業力；三、定力；四、根力；
X20n0358_p0199b04║五、欲力；六、性力；七、至處道力；八、宿命力；九、天眼力；
X20n0358_p0199b05║十、漏盡力。此十通名力者，即諸佛所得如實智用，
X20n0358_p0199b06║通達一切，了了分明，無能壞，無勝能，故名力也。大
X20n0358_p0199b07║菩薩亦分得此力，但比佛小劣，故沒不受名，故直
X20n0358_p0199b08║名佛為十力也。此之十力，法佛本具，報佛證之，應
X20n0358_p0199b09║佛用之。眾生色心、依正、因果，舉體即是三佛十力。
X20n0358_p0199b10║但以迷故，全智為惑，名煩惱障；而獨頭無明，為煩
X20n0358_p0199b11║惱種。蓋由觸處不了法身，故喻牛羊鳥雀之眼，不
X20n0358_p0199b12║識天子及以檠像。以不了故，三細六麤，熾然而起。
X20n0358_p0199b13║言檠像者，累土木為佛像也。人知畏敬，鳥雀不然。
X20n0358_p0199b14║或引周禮正弓之擎者，非此中意。二，釋及父母
X20n0358_p0199b15║恩。
X20n0358_p0199b16║【文句】父母恩者，方便是父，智度是母。此二法門，能生
X20n0358_p0199b17║法身而不識者，是不知報佛也。
X20n0358_p0199b18║【記】淨名云：善權方便父，智度菩薩母，一切諸導師，
X20n0358_p0199b19║無不由之生。以其不了獨頭相應，全是二智，是故
X20n0358_p0199b20║法身隱滅不生。三，釋不解善法。
X20n0358_p0199b21║【文句】不解善法者，善法是助道之行，能資智顯理，而
X20n0358_p0199b22║不解者，是不識應佛。
X20n0358_p0199b23║【記】助道眾善，能辦應身，既其不解，是故不脩。二、
X20n0358_p0199b24║結示。
X20n0358_p0199c01║【文句】三佛皆不能知，豈非無明過患？此別懺煩惱障
X20n0358_p0199c02║也。
X20n0358_p0199c03║【記】舉不識解，顯今識解是妙懺也。二、懺報障。
X20n0358_p0199c04║自恃種姓及諸財寶，盛年放逸作諸惡行。
X20n0358_p0199c05║【記】文三。初約事釋。
X20n0358_p0199c06║【文句】自恃種姓下。別懺報障也。略言有三種：一、以姓
X20n0358_p0199c07║慠他，二、以財忽物，三、以壯年陵彼。雖報有此三，不
X20n0358_p0199c08║應自恣。若縱恣者，此報成障事也。
X20n0358_p0199c09║【記】以姓慠他者，以貴慠賤也。西土剎利、婆羅門姓
X20n0358_p0199c10║貴，毗舍、首陀姓賤，餘二可解。此二善報，若縱恣者，
X20n0358_p0199c11║為脩道障；若不縱者，堪能助道。二、約法釋二：初、
X20n0358_p0199c12║約三學。
X20n0358_p0199c13║【文句】今更約法門解。出家人以慧為姓，定為財，戒為
X20n0358_p0199c14║年。染此三法，自尊卑他者，是名染法，非求法也。
X20n0358_p0199c15║【記】乃以事三，表於三學。由慧得道，故如姓貴。定能
X20n0358_p0199c16║資慧，故如財寶。戒能製犯，故如盛年。染此下，示為
X20n0358_p0199c17║障相。大論云：自法染愛故，毀訾他人法，雖持禁戒
X20n0358_p0199c18║人，不脫地獄苦。非求法者，法過涅槃，尚了如幻，豈
X20n0358_p0199c19║染自法以慢他人？不見己他，方名求法也。二、約
X20n0358_p0199c20║三教。
X20n0358_p0199c21║【文句】法華云：汝年少壯，我年衰邁者，凡人以五陰盛
X20n0358_p0199c22║為壯，二乘通教以空出有為壯，別教菩薩以法眼
X20n0358_p0199c23║過慧眼為壯。
X20n0358_p0199c24║【記】三中。且取盛年一種，該於三教。窮子除糞，至知
X20n0358_p0200a01║庫藏，歷漸三味，二邊心彊，皆名少壯。佛居道後，究
X20n0358_p0200a02║竟無為，方名衰邁。凡人下，欲明法壯，更舉事壯。藏
X20n0358_p0200a03║教二乘，通教三乘，析體雖殊，皆以空彊而陵有弱。
X20n0358_p0200a04║別雖三觀，共緣無量，故恃法眼陵於慧眼。此等皆
X20n0358_p0200a05║名盛年放逸。種姓、財寶，歷教亦然。三、結須懺。
X20n0358_p0200a06║【文句】著此諸法者，悉是恃彊陵弱，成報障也，悉須懺
X20n0358_p0200a07║悔。
X20n0358_p0200a08║【記】三學、三教名報障者，此心成就，由宿熏感，望後
X20n0358_p0200a09║在因，望前為果，故得名為於報起障，障故須懺。
X20n0358_p0200a10║三、懺業障三：初、節經示義。
X20n0358_p0200a11║【文句】從心念不善下十三行，別懺業障。文為十二：初、
X20n0358_p0200a12║一行懺由心口造惡業。二、一行懺內外因緣造惡
X20n0358_p0200a13║業。三、一行懺五欲因緣造惡業。四、一行信受邪師
X20n0358_p0200a14║造惡業。五、一行隨順惡主造惡業。六、一行愛心所
X20n0358_p0200a15║使造惡業。七、二行為衣食女色造惡業。八、一行於
X20n0358_p0200a16║佛世敬田造惡業。九、一行於無佛世敬田造惡業。
X20n0358_p0200a17║十、兩句於正法造惡業。十一、一行於恩田造惡業。
X20n0358_p0200a18║十二、一行半總一切處造惡業。
X20n0358_p0200a19║【記】二、隨文略釋，十二段，如疏列。初、懺由心口造惡
X20n0358_p0200a20║業。
X20n0358_p0200a21║心念不善，口作惡業，隨心所作，不見其過。
X20n0358_p0200a22║【文句】亦是教他作惡也。從身口意，是自行惡也。
X20n0358_p0200a23║【記】亦是教他者，指口作惡業也。即自造四過，復教
X20n0358_p0200a24║他人行一切惡，既隨癡心，豈能反照？二、懺內外
X20n0358_p0200b01║因緣造惡業。
X20n0358_p0200b02║凡夫愚行，無知闇覆，親近惡友，煩惱亂心。
X20n0358_p0200b03║【記】三、懺五欲因緣造惡業。
X20n0358_p0200b04║五欲因緣，心生忿恚，不知厭足，故作眾惡。
X20n0358_p0200b05║【記】心生忿恚者，求五欲則忿他不與，有五欲則忿
X20n0358_p0200b06║他見侵。忿，怒也。四、懺信受邪師造惡業。
X20n0358_p0200b07║親近非聖，因生慳嫉。貧窮因緣，姦諂作惡。
X20n0358_p0200b08║【記】親近。非聖謂外道也。外道自以為聖，故佛弟子
X20n0358_p0200b09║指為非聖。慳吝財也。嫉妬賢也。私詐曰姦。曲媚曰
X20n0358_p0200b10║諂。由貧窮故而行詐媚。五，隨順惡主造惡業。
X20n0358_p0200b11║繫屬於他，常有怖畏，不得自在，而造諸惡。
X20n0358_p0200b12║【記】六、愛心所使造惡業。
X20n0358_p0200b13║貪欲恚癡，擾動其心，渴愛所逼，造作眾惡。
X20n0358_p0200b14║【記】七、為衣食女色造惡業。
X20n0358_p0200b15║依因衣食，及以女色，諸結惱熱，造作眾惡，身口意惡，
X20n0358_p0200b16║所集三業，如是眾罪，今悉懺悔。
X20n0358_p0200b17║【記】八、於佛世敬田造惡業。
X20n0358_p0200b18║或不恭敬佛法聖眾，如是眾罪今悉懺悔。
X20n0358_p0200b19║【記】九、於無佛世敬田造惡業。言無佛世敬田者，以
X20n0358_p0200b20║辟支佛出無佛世故；菩薩歷劫形服不拘，故無佛
X20n0358_p0200b21║世隨機化物。十，於正法造惡業。
X20n0358_p0200b22║以無智故，誹謗正法。
X20n0358_p0200b23║【記】十一、於恩因造惡業。恩田者，田有三種：三寶曰
X20n0358_p0200b24║敬田，父母曰恩田，貧窮曰悲田。通名田者，皆堪種
X20n0358_p0200c01║福故。
X20n0358_p0200c02║不知恭敬父母尊長，如是眾罪今悉懺悔。
X20n0358_p0200c03║【記】十二、總一切處造惡業。
X20n0358_p0200c04║愚惑所覆，驕慢放逸，因貪恚癡，造作諸惡，如是眾罪，
X20n0358_p0200c05║今悉懺悔。
X20n0358_p0200c06║【記】驕慢者，俱舍云：慢對他心舉，驕由染自法。三，
X20n0358_p0200c07║示解釋法。
X20n0358_p0200c08║【文句】造業因緣甚多，不可具列，故總而懺之。若欲細
X20n0358_p0200c09║釋，從人道為始，二乘通別，菩薩等行，一一作之，例
X20n0358_p0200c10║應可解。故五十校計經云：上至等覺，皆須懺悔。即
X20n0358_p0200c11║其義也。
X20n0358_p0200c12║【記】約今稟教，且人為始。若所懺多屬四趣，通惑所
X20n0358_p0200c13║造名有漏業，別惑所造名無漏業，大悲不思議等
X20n0358_p0200c14║種種之業，故等覺來皆須懺也。
X20n0358_p0200c15║
X20n0358_p0200c16║金光明經文句文句記會本卷第三
X20n0358_p0200c17║
X20n0358_p0200c18║音釋
X20n0358_p0200c19║【經】姝（尺朱切，好也。）
X20n0358_p0200c20║【文句】蚋（而銳切，蚊蚋也。）澣（音旱，澣北海也。）峙（音治，峙峻也。）櫂（音棹。）虺（呼回切，亦蝮蟲
X20n0358_p0200c21║也。）蝨（音瑟。）
X20n0358_p0200c22║【記】隥（丁鄧切，險阪也。）翛（音消。）擘（補革切。）萎（音委。）腋（羊益切，肘腋也。）