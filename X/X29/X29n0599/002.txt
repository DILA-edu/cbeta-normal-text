X29n0599_p0650b04║
X29n0599_p0650b05║
X29n0599_p0650b06║玅法蓮華經文句纂要卷第二
X29n0599_p0650b07║
X29n0599_p0650b08║隋章安尊者　灌頂　結集
X29n0599_p0650b09║陳隋天台　智者大師　說
X29n0599_p0650b10║唐荊溪尊者　湛然　述記
X29n0599_p0650b11║閩鼓山私淑比丘道霈纂要
X29n0599_p0650b12║△先申品目次釋經文。今初。
X29n0599_p0650b13║玅法蓮華經方便品第二
X29n0599_p0650b14║方者，法也。便者，用也。法有方圓，用有差會。（雖俱法用，以偏
X29n0599_p0650b15║望圓，偏差圓會，會雖勝差，然會已非差，用亦成玅。）三權是矩是方，一實是
X29n0599_p0650b16║規是圓。若智詣於矩，則善用偏法逗會眾生。若智
X29n0599_p0650b17║詣於規，則善用圓法逗會眾生。譬如偏舉一指以
X29n0599_p0650b18║目偏處，是舉偏法以目智，宜用法以釋方，將用以
X29n0599_p0650b19║釋便。若總舉指以目圓處，宜將秘以釋方，玅以釋
X29n0599_p0650b20║便也。（用偏法，如以一指偏目一方。若用圓法，如以五指徧示諸方。）舉偏法釋方
X29n0599_p0650b21║便，葢隨眾生欲，非佛本懷。如經令離諸著，出三界
X29n0599_p0650b22║苦，是故如來殷勤稱歎方便。（僭補曰：以三權對一實共論，以未開故，秪
X29n0599_p0650b23║論於權，是體外方便，非今品意。）又方便者，門也。門名能通，通於所
X29n0599_p0650b24║通（如世之門本為能通，三皆入實故名為門）。方便權略皆是弄引，為真
X29n0599_p0650c01║實作門、真實得顯，功由方便，從能顯得名，故以門
X29n0599_p0650c02║釋方便。如經開方便門示真實相，此義但是入實
X29n0599_p0650c03║之門，非今品意。又方者，秘也；便者，玅也（於昔成秘，彼秘被開，
X29n0599_p0650c04║於今成玅）。玅達於方，即是真秘（達即是開，用玅之便，以開秘方，玅外無法，故云
X29n0599_p0650c05║即是）。點內衣裏無價之珠，與王頂上唯有一珠，無二
X29n0599_p0650c06║無別；指客作人是長者子，亦無二無別（眾生身中有昔種緣，
X29n0599_p0650c07║名為衣珠。自退已來，於彼醉客，偏門尚為偏門之名，何況圓所？若不開之，三權未顯，如衣覆珠。今經開之，
X29n0599_p0650c08║與果智一，作人亦爾，思之可知）。如斯之言，是秘是玅？如經：唯我知
X29n0599_p0650c09║是相，十方佛亦然，止止不須說，我法玅難思。故以
X29n0599_p0650c10║秘釋方，以玅釋便，正是今品之意，故言方便品也。
X29n0599_p0650c11║○初番釋者，是體外方便化物之權，隨他意語。次
X29n0599_p0650c12║釋亦是體外方便自行化他之權，亦是隨自他意
X29n0599_p0650c13║語。後釋是同體方便，即是自行權，隨自意語。（初釋者，自
X29n0599_p0650c14║有三文。簡初文者，三教一向名他名權，權隔實故。釋次文者，以三教之他與圓自對辨。釋第三文者，三俱
X29n0599_p0650c15║體內無非真實，但名為自，自外無他，他即自也。）又初釋方便非能入非所
X29n0599_p0650c16║入，次釋方便是能入非所入，後釋方便是所入非
X29n0599_p0650c17║能入，故知名同，其義大異。世人多不見此意，浪釋
X29n0599_p0650c18║方便品。（釋初文者，且指三教但是法用，尚非能通，況是所通？是故三教非能非所，故三方便
X29n0599_p0650c19║悉皆為麤。釋次意者，門是三教，得是能通，不云三教即是圓，故非所通。既其不即，故猶是麤。釋第三文者，
X29n0599_p0650c20║亦開前二：初非能非所，次則能通，竝開成所。所中善巧名為方便，故玅方便異於方法及能通門。故知下，
X29n0599_p0650c21║結斥。）故正法華，名善權品。權即方便，無二無別。低頭
X29n0599_p0650c22║舉手，皆成佛道。方便善權，皆真實也。當知今品，乃
X29n0599_p0650c23║是如來方便，攝一切法。如空包色，若海納流。豈可
X29n0599_p0650c24║以一枝一派，釋法界之大都耶。今明權實，先作四
X29n0599_p0651a01║句，謂一切法皆權、一切法皆實、一切法亦權亦實、
X29n0599_p0651a02║一切法非權非實。一切法權者，如文云諸法如是
X29n0599_p0651a03║相、性、體、力、本、末等，介爾有言，皆是權也。一切法實
X29n0599_p0651a04║者，如文：如來巧說諸法，悅可眾心，眾心以入實為
X29n0599_p0651a05║悅。又諸法從本來，常自寂滅相。又云：如來所說，皆
X29n0599_p0651a06║悉到於一切智地。又云：皆實不虗。又大經四句，皆
X29n0599_p0651a07║不可說也。一切法亦權亦實者，如文所謂諸法如
X29n0599_p0651a08║實相是。雙明一切亦權亦實，例如不淨觀亦實亦
X29n0599_p0651a09║虗云云。（不淨下，引例。假想故虗，治欲故實。秪此一觀是實是虗，何妨一法亦權亦實。）一
X29n0599_p0651a10║切法非權非實者，文云：非如非異。又云：亦復不行
X29n0599_p0651a11║上中下法，有為無為，實不實法，非虗非實，如實相
X29n0599_p0651a12║也。若一切法皆權，何所不破？縱令百千種師，一一
X29n0599_p0651a13║師作百千種說，無不是權。如來有所說，尚復是權，
X29n0599_p0651a14║況復人師，寧得非權？如前所出，悉皆權也。若一切
X29n0599_p0651a15║法皆實者，何所不破？唯此一事實，餘二則非真，但
X29n0599_p0651a16║一究竟道，寧得眾多究竟道耶？若一切法亦權亦
X29n0599_p0651a17║實者，復何所不破？一切悉有權有實，那得自是一
X29n0599_p0651a18║途？一一法中皆有權實，不得一向權一向實也。若
X29n0599_p0651a19║一切法非權非實，復何所不破？何復紛紜強生建
X29n0599_p0651a20║立？佛雖能於此不可說法方便能說，而眾生不堪，
X29n0599_p0651a21║若發軫單說此法取眾生者，即不能得也，故言不
X29n0599_p0651a22║可說不可說也。且置此事，以自行權實共別教。權
X29n0599_p0651a23║實共取眾生者，大機利者直得，鈍者曲得，小機利
X29n0599_p0651a24║鈍俱不得，葢華嚴意也。復置此事，單用三藏權實
X29n0599_p0651b01║取眾生者。大機利鈍者，密得顯不得（佛初成道，第二轉法輪，陳
X29n0599_p0651b02║如一人證初果，八萬諸天證無生法忍，二乘不知，故云密得）。小機利鈍者，但保
X29n0599_p0651b03║於證，取亦不得，葢三藏意也。復置是事，合用四種
X29n0599_p0651b04║權實共取眾生者，大機利鈍者曲直俱得，小機利
X29n0599_p0651b05║鈍者保證俱不得，葢方等意也。復置是事，捨三藏
X29n0599_p0651b06║權實，用三種權實共取眾生者，大機利鈍俱得，小
X29n0599_p0651b07║機利鈍保證俱不得，葢般若意也。復置是事，捨三
X29n0599_p0651b08║種權實，單用圓教。自行權實取眾生者，大小機利
X29n0599_p0651b09║鈍俱得，葢法華意也。如來智慧靡所不達，明照時
X29n0599_p0651b10║宜用與可否，故釋品云：方者諸方法也，便者善巧
X29n0599_p0651b11║用也。巧用方法取眾生皆得，是故殷勤稱歎方便。
X29n0599_p0651b12║（此約前四時三種法用不能至實，故但成於初義。釋品若至法華，縱名法用，亦成秘玅之法用也。即可以
X29n0599_p0651b13║用釋今經品，則方法之名，昔日通四，今無復三。）
X29n0599_p0651b14║又華嚴論教但是滿字，論時但是乳，論法是一自
X29n0599_p0651b15║行、一化他。若對人，但是菩薩、二乘、聾啞；若依今經
X29n0599_p0651b16║文，未曾向人說如此事。
X29n0599_p0651b17║約三藏者，若論教，唯是半字；若論法，是一種化他；
X29n0599_p0651b18║若論時，即是酪。若依今文，住立門外，著弊垢衣，執
X29n0599_p0651b19║除糞器，二乘人耳。
X29n0599_p0651b20║約方等，若論教，對半論滿；若論時，竝酪明酥；若論
X29n0599_p0651b21║法，有三種化他，一種自行。若依今文，心相體信，入
X29n0599_p0651b22║出無難。
X29n0599_p0651b23║約般若，若論教，帶半論滿；若依時，挾生而熟；若依
X29n0599_p0651b24║法，則有二種化他，一種自行；若依今文，出內取與，
X29n0599_p0651c01║皆使令知。
X29n0599_p0651c02║約法華論教，廢半論滿。若論時，純是醍醐；若論法，
X29n0599_p0651c03║唯有自行。若依今文，開權顯實，此實我子，我之所
X29n0599_p0651c04║生；我實是父，付以家業，授記作佛。前教不說者，今
X29n0599_p0651c05║皆發之。正直捨方便，但說無上道，故是自行之權，
X29n0599_p0651c06║故言方便品。（僭補曰：經前品旨，文句有略解、廣解、料揀等，此但撮其要，不能具錄。智力
X29n0599_p0651c07║有餘者，宜自撿之。）
X29n0599_p0651c08║△二、正釋經文。從此品下，訖分別功德品十九行
X29n0599_p0651c09║偈，或至偈後現在四信弟子文盡，凡十五品半，是
X29n0599_p0651c10║正說分。若作兩正說，從此下，訖授學、無學人記，凡
X29n0599_p0651c11║八品，是迹門正說。今且逐近就迹門正說。八品中，
X29n0599_p0651c12║初方便品更為兩：一、略開三顯一，二、廣開三顯一。
X29n0599_p0651c13║○略更為二：初、略開三顯一，二、騰疑致請。略中有
X29n0599_p0651c14║長行，有偈頌。長行中又為二：一、寄言歎二智，二、絕
X29n0599_p0651c15║言歎二智。若不措言，則無能知者，雖復稱揚，言不
X29n0599_p0651c16║能盡。寄言為二：一、歎諸佛權實，二、歎釋迦權實。諸
X29n0599_p0651c17║佛道同，是故俱歎。上光照他土，彌勒橫問，文殊引
X29n0599_p0651c18║古，大眾豎聞，正表於此。故發軫定起，即明諸佛道
X29n0599_p0651c19║同也。就歎諸佛，文為三：一、雙歎，二、雙釋，三、雙結。就
X29n0599_p0651c20║雙歎中，先經家提起，次正歎。今初。
X29n0599_p0651c21║爾時，世尊從三昧安詳而起，告舍利弗：
X29n0599_p0651c22║爾時者，文殊問答已竟，佛從定起之時也。佛常在
X29n0599_p0651c23║定，何故言起？此有所示，往古諸佛說此經時，必前
X29n0599_p0651c24║入無量義即入法華，今佛亦爾，此示世界悉檀，哀
X29n0599_p0652a01║從定起；冥真達俗二俱審諦，說必不謬增長物信，
X29n0599_p0652a02║此示為人悉檀，哀從定起；佛寂而常照，尚須入定
X29n0599_p0652a03║方乃說法，況復散心妄有所說，此是對治悉檀，哀
X29n0599_p0652a04║從定起；入定緣理安心實相，出定令他安心實相，
X29n0599_p0652a05║此是第一義悉檀，哀從定起。安此四法，故言安詳
X29n0599_p0652a06║而起也。告舍利弗者，小乘中智慧第一，將欲因其
X29n0599_p0652a07║破小智，顯大智，開權顯實，此乃經家提起之文。法
X29n0599_p0652a08║華論云：佛入甚深三昧，正念不動，如實智觀，從三
X29n0599_p0652a09║昧而起，現如來得自在力故。如來入定，無能驚忤。
X29n0599_p0652a10║故論與今義相應，第一義悉檀出過世間，故無能
X29n0599_p0652a11║驚忤；四悉檀無障礙，故得自在。跏趺坐者，古往微
X29n0599_p0652a12║塵恒沙諸佛及弟子，盡行此法故。又跏趺起惡覺，
X29n0599_p0652a13║尚生他敬心，況入深境界，而不適悅天人耶？又非
X29n0599_p0652a14║世受用法，不與外道共，能破魔軍煩惱故。又能生
X29n0599_p0652a15║三種菩提道故也（三種菩提者，一性淨菩提、二離垢淨菩提、三究竟菩提）。
X29n0599_p0652a16║△次正歎二智中二：先歎實。
X29n0599_p0652a17║諸佛智慧，甚深無量，
X29n0599_p0652a18║實者，諸佛智慧也。非三種化他權實故言諸佛，顯
X29n0599_p0652a19║自行之實故言智慧，此智慧體即一心三智。甚深
X29n0599_p0652a20║無量者，即稱歎之辭也。明佛實智豎徹如理之底
X29n0599_p0652a21║故言甚深，橫窮法界之邊故言無量，譬如根深則
X29n0599_p0652a22║條茂、源遠則流長，實智既然權智例爾。
X29n0599_p0652a23║△次歎權。
X29n0599_p0652a24║其智慧門難解難入，一切聲聞、辟支佛所不能知。
X29n0599_p0652b01║權智者，葢是自行道前方便，有進趣之力，故名為
X29n0599_p0652b02║門（等覺已下是道前）。從門入到道中（玅覺道中），道中稱實，道前
X29n0599_p0652b03║謂權也（此約四十二位因果論權實也）。難解難入者，歎權之辭也。
X29n0599_p0652b04║不謀而了，無方大用，七種方便，不能測度，十住始
X29n0599_p0652b05║解，十地為入，舉初與後，中間難示難悟可知，而別
X29n0599_p0652b06║舉聲聞緣覺所不能知者，執重故別破之耳。法身
X29n0599_p0652b07║本意，元以自行權實擬之，無機逃走，故言不知。華
X29n0599_p0652b08║嚴頓照，聾啞瞽聵，故言不知。方等彈斥，保住艸菴，
X29n0599_p0652b09║故言不知。般若轉教，無心悕取一䬸之意，故言不
X29n0599_p0652b10║知。今大機啟發，放光動地，彼此今古，諸佛道同，由
X29n0599_p0652b11║懷疑惑，故言不知。利根菩薩，節節能知，鈍同二乘，
X29n0599_p0652b12║是亦不知也。又方便智慧為門，得入方便智，即是
X29n0599_p0652b13║三教各各四門，齊教入證也。自有佛智為門，得入
X29n0599_p0652b14║佛智慧，如上說圓因，稱方便品，即是自行觀智為
X29n0599_p0652b15║門，即今經所歎其智慧門，圓教四門，即其一也（圓教
X29n0599_p0652b16║四門者，具如止觀，即教智行理，言即其一者，謂智慧為門也）。自有實為門，入方
X29n0599_p0652b17║便智，雙照二諦，即其義也（以實為門，入方便智，雙照二諦者，即此經開顯
X29n0599_p0652b18║之後，從體起用，即權即實也）。△二、雙釋諸佛二智。
X29n0599_p0652b19║所以者何佛曾親近（至）名稱普聞。
X29n0599_p0652b20║佛曾親近至盡行道法，是釋諸佛實智。良由外值
X29n0599_p0652b21║佛多，稟承至要，故實智甚深；良由內行純厚，盡行
X29n0599_p0652b22║道法，故實智無量。無量則釋橫廣，甚深則釋豎高
X29n0599_p0652b23║也。勇猛精進二句，是釋諸佛權智。其智慧門，難解
X29n0599_p0652b24║難入，良由勇猛精進，能入難入之門。既入門已，澤
X29n0599_p0652c01║被無疆，物欽勝德，故名稱普聞。亦可分句，勇猛精
X29n0599_p0652c02║進，能入法門，即釋權智深。名稱普聞，即釋權智廣。
X29n0599_p0652c03║觀權文無深廣之語。例實智。此義則成（例實智此義則成者。
X29n0599_p0652c04║以即實之權，權即實也。）△三、雙結諸佛二智。
X29n0599_p0652c05║成就甚深未曾有法，隨宜所說意趣難解。
X29n0599_p0652c06║稱理究竟，故言成就；到彼岸底，故言甚深。此結成
X29n0599_p0652c07║實智也。稱機適會，故言隨宜；非七方便所知，故言
X29n0599_p0652c08║難解。此結成權智也。有時解成就甚深未曾有法，
X29n0599_p0652c09║結自行權實；隨宜所說意趣難解，結化他權實（歎
X29n0599_p0652c10║諸佛權實二智竟）。△二、歎釋迦權實二智。文亦為
X29n0599_p0652c11║三：初雙歎，次雙釋，後雙結。今初。
X29n0599_p0652c12║舍利弗！吾從成佛已來（至）引導眾生令離諸著。
X29n0599_p0652c13║吾從成佛已來歎實智，若實智不圓，佛道不成。既
X29n0599_p0652c14║云成佛，一成一切成，即是歎實智也。種種因緣下，
X29n0599_p0652c15║是歎權智。四十餘年以三種化他權實逗會眾生，
X29n0599_p0652c16║故言種種因緣也。譬喻者，小乘中以芭蕉水沫為
X29n0599_p0652c17║譬，大乘中以乾城鏡幻等譬。依諸論者，以小乘譬
X29n0599_p0652c18║乳，大乘譬醍醐也。廣演者，能於一法出無量義也。
X29n0599_p0652c19║無數方便者，即七種方便也。引導眾生令離諸著
X29n0599_p0652c20║者，說散十善離三途著，說淨十善離欲界著，說三
X29n0599_p0652c21║藏離見思著，說菩薩法離涅槃著，說佛法離順道
X29n0599_p0652c22║法愛著。△次、雙釋二智。
X29n0599_p0652c23║所以者何？如來方便知見波羅蜜皆已具足。
X29n0599_p0652c24║如來半句，即是釋實智。從真如實相中來，而得成
X29n0599_p0653a01║佛道，故名如來，即釋成實智也。方便即是釋權智，
X29n0599_p0653a02║由於方便善巧故，能種種因緣。知見波羅蜜者，即
X29n0599_p0653a03║是雙舉權實知見也。一切種智名實知，佛眼名實
X29n0599_p0653a04║見，道種智名權知，法眼名權見，悉到事理邊底，故
X29n0599_p0653a05║名波羅蜜。皆已具足者，權實悉究竟也。若不作雙
X29n0599_p0653a06║釋之意，那忽言皆已？皆已者，雙釋意顯也。△三、雙
X29n0599_p0653a07║結二智。
X29n0599_p0653a08║舍利弗如來知見（至）成就一切未曾有法。
X29n0599_p0653a09║如來知見如前說。廣大明橫，深遠明豎，如此實智，
X29n0599_p0653a10║非橫非豎，寄言往歎，論其橫豎，照無限極，如函大
X29n0599_p0653a11║葢大也。無量無礙下，即是結權智也。自行之權，道
X29n0599_p0653a12║前方便，約諸法門，故知是結權智明矣。實智，無若
X29n0599_p0653a13║干也。無量，即佛地四等也。無礙，即佛地四辯也。能
X29n0599_p0653a14║於一辭一義，旋出無量，樂說不窮，比別通菩薩，如
X29n0599_p0653a15║甲上土方地。力，即十力。畏，即四無所畏。禪，盡禪之
X29n0599_p0653a16║實相。定，即首楞嚴定。三昧，即王三昧。深入無際者，
X29n0599_p0653a17║結成豎深。成就一切未曾有法，結成橫廣（一寄言
X29n0599_p0653a18║歎竟）。△二絕言歎三。初舉絕歎之由。
X29n0599_p0653a19║舍利弗如來能種種分別（至）悅可眾心。
X29n0599_p0653a20║如來能種種分別巧說諸法者，即舉權也。言辭柔
X29n0599_p0653a21║輭，悅可眾心者，舉實也。何以得知？上見他土說頓
X29n0599_p0653a22║云：其聲清淨，出柔輭音。下身子領解云：聞佛柔輭
X29n0599_p0653a23║音，深遠甚微玅。據前後兩文，知是舉實智也。前歎
X29n0599_p0653a24║中前實後權，今何意前權後實？明前欲寄言，故從
X29n0599_p0653b01║實而舒權；今欲絕言，須卷權歸實耳。△次指絕言
X29n0599_p0653b02║之境。
X29n0599_p0653b03║舍利弗！取要言之，無量無邊未曾有法，佛悉成就。
X29n0599_p0653b04║取要言之，是指實境。要者，莫過于實也。無量無邊
X29n0599_p0653b05║未曾有法，是指權境。又舉要是創指之端，無量無
X29n0599_p0653b06║邊是指權，未曾有法是指實。言此二法，佛悉成就，
X29n0599_p0653b07║修道得故，此那可說？若單明一事，不應言悉。既雙
X29n0599_p0653b08║指權實，其意明矣。△三、正絕言歎為二。初絕言
X29n0599_p0653b09║歎。
X29n0599_p0653b10║止！舍利弗！不須復說。
X29n0599_p0653b11║明此法深寂，言語道斷，體不可說，故止而歎之。設
X29n0599_p0653b12║慈悲為說，聞不能解，傷其善根，是故止也。△二、釋
X29n0599_p0653b13║止歎之意為兩：一、就佛是無上人，成就修得無上
X29n0599_p0653b14║法，故不可說。
X29n0599_p0653b15║所以者何（至）唯佛與佛乃能究盡。
X29n0599_p0653b16║就佛成就下，明上人權實橫滿不可說。從唯佛與
X29n0599_p0653b17║佛下，明上人權實豎深不可說。成就對不成就，乃
X29n0599_p0653b18║至難解對不難解，即是橫明成就，修道得故，故不
X29n0599_p0653b19║可說。唯佛與佛乃能究盡者，初中分獲未盡其源，
X29n0599_p0653b20║如十四夜月光用未普；獨佛與佛究竟邊底，如十
X29n0599_p0653b21║五夜月體無不圓、光無不徧。如此豎深修道得故，
X29n0599_p0653b22║故不可說。△次明甚深境界不可思議故不可說
X29n0599_p0653b23║有二：初一句略標權實章，如文。
X29n0599_p0653b24║諸法實相。
X29n0599_p0653c01║（僭補曰：諸法實相，一句兩向。向前即屬前科，唯佛與佛，乃能究盡諸法實相也。向下即是標權實章門，所
X29n0599_p0653c02║謂諸法如是相等十如之文，釋此一句也。）△次十句廣釋權實相。
X29n0599_p0653c03║所謂諸法如是相（至）如是本末究竟等。
X29n0599_p0653c04║今作四番釋：一、約十法界；二、約佛法界；三、約離合；
X29n0599_p0653c05║四、約位。經云諸法故，用十法界釋也。經云佛所成
X29n0599_p0653c06║就第一希有之法故，用佛法界釋也。經云止止不
X29n0599_p0653c07║須說，我法玅難思故，用離合釋也。經云唯佛與佛
X29n0599_p0653c08║乃能究盡故，用位釋也。
X29n0599_p0653c09║一、約十法界者，四聖六凡是為十界，世出世間數
X29n0599_p0653c10║不出十，一一界中雖復多派不出十如。十如者，謂
X29n0599_p0653c11║如是相、性、體、力、作、因、緣、果、報、本、末、究竟等。三塗表
X29n0599_p0653c12║苦為相，定惡聚為性，摧折色心為體，登刀入鑊為
X29n0599_p0653c13║力，起十惡為作，有漏惡業為因，惡愛取等為緣，惡
X29n0599_p0653c14║習為果，三惡趣為報，本末皆癡為等。三善道表樂
X29n0599_p0653c15║為相，定善聚為性，升出色心為體，樂受為力，起五
X29n0599_p0653c16║戒十善為作，白業為因，善愛取為緣，善習為果，人
X29n0599_p0653c17║天趣為報，初後相在為等。二乘界表涅槃為相，解
X29n0599_p0653c18║脫為性，五分為體，無繫為力，道品為作，無漏慧行
X29n0599_p0653c19║為因，修出世善法為緣，四果為果，方便土為報，前
X29n0599_p0653c20║後相在為等。菩薩佛界者，緣因為相，了因為性，正
X29n0599_p0653c21║因為體，四弘為力，六度萬行為作，智慧莊嚴為因，
X29n0599_p0653c22║福德莊嚴為緣，三菩提為果，大涅槃為報，圓融無
X29n0599_p0653c23║礙為等。又如地獄界，當地自具相性本末，亦具畜
X29n0599_p0653c24║生界相性本末，乃至具佛法界相性本末，無有缺
X29n0599_p0654a01║減。阿毗曇毗婆沙第七云：地獄道成就他化天法，
X29n0599_p0654a02║即是其例。餘九法界亦如是。當知一一界皆有九
X29n0599_p0654a03║界十如，若照自位九界十如皆名為權，照其自位
X29n0599_p0654a04║佛界十如名之為實，一中具無量，無量中具一，所
X29n0599_p0654a05║以名不可思議。（言自位者，雖明十界，界界各十，且照當界，以九為權，以一為實，故須
X29n0599_p0654a06║結云一中無量。一界具十，一一十如，若自若他，若因若果，在一心故，故云無量中一。一中無量，不可以一
X29n0599_p0654a07║說，不可以多說，不可以權說，不可以實說。因果、善惡、空有、大小、凡聖、漸頓、開合、心法、依正、一多、自在，一切
X29n0599_p0654a08║諸法，悉皆如是。是知譚法界者，未窮斯玅，致使惑果事而迷因理。）（○僭補曰：若照自位，九界為權，佛界為
X29n0599_p0654a09║實者，心佛眾生，三無差別，各具三千法門。但佛法太高，眾生法太廣，為易修觀，故但觀心法三千，故云自
X29n0599_p0654a10║位也。）須知一中無量，凡夫雖具，絕理情迷；二乘雖具，
X29n0599_p0654a11║捨離求脫；菩薩雖具，照則不周，名不了了；如來洞
X29n0599_p0654a12║覽，橫豎具足。（先重立境。云一中無量凡夫絕理等者，自鄙無分故云絕理，隨想異見故
X29n0599_p0654a13║云情迷，既絕且迷徒具何益？二乘等者，即二教二乘，煩惱即真捨而不觀，避空求空反資小脫。菩薩等者，
X29n0599_p0654a14║藏通照六別照次第，故云不周，皆迷己界不達佛界，不了了言尚該十地，故今應指別地及因。橫豎具足
X29n0599_p0654a15║者，一中無量為橫，無量即一為豎，多一相即故云具足。）唯獨自明了，餘人所
X29n0599_p0654a16║不見，不可宣示。止！止！絕！言其在此耳。
X29n0599_p0654a17║二、約佛法界釋者，佛界非相非不相，而名如是相，
X29n0599_p0654a18║指萬善緣因，故下文云：眾寶莊校，即其義也。佛界
X29n0599_p0654a19║非性非不性，而名如是性，指智慧了因，故下文云：
X29n0599_p0654a20║有大白牛也。佛界非體非不體，而名如是體，指實
X29n0599_p0654a21║相正因，故下文云：其車高廣也。佛界非力非不力，
X29n0599_p0654a22║而名為力，指菩提道心慈善根力等，故下文云：又
X29n0599_p0654a23║於其上張設幰葢也。佛界非作非不作，而名如是
X29n0599_p0654a24║作，指任運無功用道，故下文云：其疾如風也。佛界
X29n0599_p0654b01║非因非不因，而名如是因，指四十一位，故下文云：
X29n0599_p0654b02║乘是寶乘，遊於四方也。佛界非緣非不緣，而名如
X29n0599_p0654b03║是緣，指一切助菩提道，故下文云：又多僕從而侍
X29n0599_p0654b04║衛之。佛界非果非不果，而名如是果，指玅覺朗然，
X29n0599_p0654b05║圓因所尅，故下文云：直至道場也。佛界非報非不
X29n0599_p0654b06║報，而名如是報，指大般涅槃，故下文云：得無量無
X29n0599_p0654b07║漏清淨之果報也。佛界非本非末，而言本末，本即
X29n0599_p0654b08║佛相，末即佛報，是自行權也。佛界非等非不等，而
X29n0599_p0654b09║名究竟等，指於實相，故標章云：實相是自行之實
X29n0599_p0654b10║也。即實而權，故言本末；即權而實，故言為等。（問：此中佛
X29n0599_p0654b11║界與前十中佛界何別？答：前則在迷在因，通悟通果；今乃唯果，不通因迷。故一一法皆用雙非，非相非不
X29n0599_p0654b12║相，雖出雙非，意存三諦。下九準知，乃至本末究竟等也。如是方名究竟佛乘，是故皆以大車文結。此則於
X29n0599_p0654b13║今品文，是佛果家之諸法實相；於彼譬說，即至道場之莊嚴大車；於彼宿世，即極果佛之開權寶渚；於彼
X29n0599_p0654b14║本門，即久成佛之所契玅法。若正宗可識，豈迷流通？一句一偈之言，彌可信也；三德三軌之說，皎若目前。
X29n0599_p0654b15║若得此意，廣演於八年，不出乎一念；經五十小劫，詎動於剎那？例知一代逗機，居于心性；十方佛事，宛然
X29n0599_p0654b16║矚目；法界根性，覽而易通；隨宜所說，咸指藏理。）此是如來自行權實，最為
X29n0599_p0654b17║無上。無上相乃至無上果報，橫廣豎深而無有上，
X29n0599_p0654b18║故標章云諸法實相也。例亦應言諸法實性、實體、
X29n0599_p0654b19║實力，乃至應言實究竟等，但略舉一而蔽諸耳。如
X29n0599_p0654b20║來徧照，橫豎悉周，如觀掌果，秖為凡夫如雙盲，二
X29n0599_p0654b21║乘如眇目，菩薩夜視，朦朧不曉，不可得說。止止絕
X29n0599_p0654b22║言，其意在此耳。
X29n0599_p0654b23║三、約離合者，若佛心中所觀十界、十如皆無上相，
X29n0599_p0654b24║乃至無上果報唯是一佛法界，如海總萬流，千車
X29n0599_p0654c01║一轍，此即自行權實。若隨他意，則有九法界、十如、
X29n0599_p0654c02║相、性等，即是化他權實。化他雖復有實，皆束為權；
X29n0599_p0654c03║自行雖復有權，皆束為實，此即自行化他權實。隨
X29n0599_p0654c04║他則開，隨自則合，橫豎周照，開合自在。雖開無量，
X29n0599_p0654c05║無量而一；雖合為一，一而無量；雖無量一，而非一
X29n0599_p0654c06║非無量；雖非一非無量，而一而無量，唯佛與佛乃
X29n0599_p0654c07║能究盡。凡夫則誹謗不信，二乘則迷悶不受，菩薩
X29n0599_p0654c08║則塵杌未明。為此義故，止止絕言。
X29n0599_p0654c09║四、約位者，如是相者，一切眾生皆有實相，本自有
X29n0599_p0654c10║之，乃是如來藏之相貌也。如是性，即是性德智慧
X29n0599_p0654c11║第一義空也。如是體，即是中道法性之理也。是為
X29n0599_p0654c12║三德，通十法界，位位皆有。若研此三德入於十信
X29n0599_p0654c13║位，則名如是力、如是作；入四十一地，名如是因、如
X29n0599_p0654c14║是緣；若至佛地，名如是果、如是報。初三名本，後三
X29n0599_p0654c15║名末，初後同是三德，故言究竟等。初位三德，通惡
X29n0599_p0654c16║通善，通賢通聖，通小通大，通始通極。雖在惡而不
X29n0599_p0654c17║沉，雖在善而不升，雖在賢而不下，雖在聖而不高，
X29n0599_p0654c18║雖在小而不窄，雖在大而不寬，雖在始而非新，雖
X29n0599_p0654c19║在極而非故。故是不可思議，不可得說，止止絕言
X29n0599_p0654c20║耳。
X29n0599_p0654c21║復次，三德究竟等者，十界相性權實開合差別若
X29n0599_p0654c22║干，以平等大慧如實觀之，究竟皆等。若迷此境，即
X29n0599_p0654c23║有六界相性，名為世諦。若解此境，即有二乘相性，
X29n0599_p0654c24║名為真諦。達此非迷非解，即有菩薩佛界性相中
X29n0599_p0655a01║道第一義諦。若以此慧等於俗諦，俗諦非迷，等於
X29n0599_p0655a02║真諦，真諦非解，非解非迷，雙非迷解，但名平等。若
X29n0599_p0655a03║雙照者，權即是實，實即是權，雖二而不二，亦名究
X29n0599_p0655a04║竟等也。○又權實不二之境，七種方便不能以不
X29n0599_p0655a05║二智等不二境，唯有諸佛以不二智等不二境，故
X29n0599_p0655a06║言究竟等。○又今大乘機動，不明九界性相，直說
X29n0599_p0655a07║一切性相悉入佛界性相。昔教不說，謂昔不與今
X29n0599_p0655a08║等。今教說，知昔與今等。故言究竟等。○初約惑解
X29n0599_p0655a09║等，次約人等，後約教等。說此甚廣，記者不能委悉
X29n0599_p0655a10║耳。
X29n0599_p0655a11║南嶽讀此，文皆云如，故呼為十如也。天台依義讀
X29n0599_p0655a12║文，凡有三轉：一云：是相如，是性如，乃至是報如。二
X29n0599_p0655a13║云：如是相，如是性，乃至如是報。三云：相如是，性如
X29n0599_p0655a14║是，乃至報如是。若皆稱為如者，如名不異，即空義
X29n0599_p0655a15║也。若作如是相等，點空相性，名字施設，即假義也。
X29n0599_p0655a16║若作相如是等，如於中道，實相之是，即是中義也。
X29n0599_p0655a17║分別令易解，故明空假中。得意為言，空即假中。約
X29n0599_p0655a18║如明空，一空一切空；點如明相，一假一切假。就是
X29n0599_p0655a19║論中，一中一切中，非一二三，而一二三，不縱不橫，
X29n0599_p0655a20║名為實相。此之十如，乃十界上因果之法。一法界
X29n0599_p0655a21║具十如是，十法界具百如是，又一法界具九法界，
X29n0599_p0655a22║則百法界千如是。九界為權，佛界為實，細論各具
X29n0599_p0655a23║權實。然此權實，不可思議，乃是三世諸佛二智所
X29n0599_p0655a24║依之境，何法不收？此境發智，何智不發？故荊溪云：
X29n0599_p0655b01║的指玅境，出自法華。正指此也。（初歎二佛二智長
X29n0599_p0655b02║行竟）。△次偈頌有二十一行，為兩：初十七行半頌
X29n0599_p0655b03║長行歎二智，後三行半頌略開三顯：一、動執生疑。
X29n0599_p0655b04║前又二：初四行頌寄言歎，後十三行半頌絕言歎。
X29n0599_p0655b05║夫偈頌長行互有廣略者，令義易顯耳。長行二佛
X29n0599_p0655b06║權實各歎，表化緣異故；頌中二佛合歎，示二智理
X29n0599_p0655b07║同故。初寄言中又二：初兩行合頌二佛二智，後二
X29n0599_p0655b08║行合頌二佛釋歎結歎等也。今初。
X29n0599_p0655b09║爾時，世尊欲重宣此義，而說偈言：
X29n0599_p0655b10║世雄不可量（至）無能測量者。
X29n0599_p0655b11║初、世雄不可量一句，合頌上二佛實智。次諸天下
X29n0599_p0655b12║三句，揀人。次佛力無所畏下一偈，合頌上二佛權
X29n0599_p0655b13║智也。力無畏等頌諸功德，是頌權智。餘法者，即指
X29n0599_p0655b14║化他之權，是實智之餘助耳，正頌上種種因緣（云
X29n0599_p0655b15║云）。言頌開合者，此有三異：一、上舉人又標法，故云
X29n0599_p0655b16║諸佛智慧；今但頌人，將人以美法，故云世雄。二者、
X29n0599_p0655b17║上開歎、今合歎，以法別故須開，以人總故須合。三
X29n0599_p0655b18║者、上云一切二乘不知，今言一切眾生類不知。△
X29n0599_p0655b19║後二行合頌二佛，釋歎結歎之意也。
X29n0599_p0655b20║本從無數佛（至）我已悉知見。
X29n0599_p0655b21║本從無數佛，具足行諸道。頌上諸佛，釋歎佛曾親
X29n0599_p0655b22║近百千諸佛，盡行道法之文也。甚深微玅法頌。上
X29n0599_p0655b23║結歎實成就甚深未曾有法也。難見難可了，頌上
X29n0599_p0655b24║結歎權意趣難解也。於無量億劫，行此諸道已，頌
X29n0599_p0655c01║上釋迦釋歎。知見波羅蜜，皆已得具足，上二句舉
X29n0599_p0655c02║因具足。次道場得成果一句，舉果具足。我已悉知
X29n0599_p0655c03║見一句，頌上結釋迦二智如來知見廣大之文也
X29n0599_p0655c04║（初四行頌寄言歎竟）。△第二、有十三行半頌上絕
X29n0599_p0655c05║言。文為五：初半行如是大果報，即頌不思議境。
X29n0599_p0655c06║如是大果報，種種性相義，
X29n0599_p0655c07║但舉初後，中間略可知。義字兼頌究竟等也。大與
X29n0599_p0655c08║種種，如玄義中說。（但舉初後者，仍先舉後二，却舉初二，故先云大果報，次云性相
X29n0599_p0655c09║義也。義字等者，義謂義理，秪一究竟之言，有三諦三觀義理也。大與種種等者，具如玄文。）△第
X29n0599_p0655c10║二、半行追頌。取要言之，佛悉成就也。
X29n0599_p0655c11║我及十方佛，乃能知是事。
X29n0599_p0655c12║△第三、半行，追頌上止，不須說也。
X29n0599_p0655c13║是法不可示，言辭相寂滅，
X29n0599_p0655c14║實相非方所，故不可示；非言語道，故云言辭相寂
X29n0599_p0655c15║滅。△第四、頌舉不知之人，有十行半，文為八：初半
X29n0599_p0655c16║偈總揀不入者，即七方便也。
X29n0599_p0655c17║諸餘眾生類，無有能得解。
X29n0599_p0655c18║△次二句揀能入者，即圓教十信，故云信力堅固
X29n0599_p0655c19║者。
X29n0599_p0655c20║除諸菩薩眾，信力堅固者。
X29n0599_p0655c21║（僭補曰：七方便，借藏教七賢位名。法華七方便：一、兩教二乘，二、兩教菩薩，三、別教十信，四、十住，五、十行，六、
X29n0599_p0655c22║十迴向，七、圓五品是也。問：圓十信未證法身，何以非方便？答：此品初佛從定起，即歎二佛二智無有知者。
X29n0599_p0655c23║今偈云諸餘眾生類，無有能得解，除諸菩薩眾，信力堅固者，即圓教十信故。言信力堅固者，長行唯佛與
X29n0599_p0655c24║佛知，頌中明十信知互舉耳。據此偈，佛金口親許圓十信知，豈可雷同前三教判入方便耶？以信隣初住，
X29n0599_p0656a01║即斷惑證真故也。華嚴經云：一切世界諸羣生，少有欲求聲聞乘，求獨覺者轉復少，趣大乘者甚難遇，趣
X29n0599_p0656a02║大乘者猶為易，能信此法倍甚難。法華舉七方便與圓十信較量，華嚴舉三乘與圓十信較量，皆許十信
X29n0599_p0656a03║能信此法，其義一揆，可互相印證也。）△三、一行半揀二乘不知。
X29n0599_p0656a04║諸佛弟子眾（至）其力所不堪。
X29n0599_p0656a05║△四一行舉身子不知。
X29n0599_p0656a06║假使滿世間，皆如舍利弗，盡思共度量，不能測佛智。
X29n0599_p0656a07║△五、一行半舉諸大弟子。
X29n0599_p0656a08║正使滿十方（至）亦復不能知。
X29n0599_p0656a09║△六、二行舉支佛。
X29n0599_p0656a10║辟支佛利智（至）莫能知少分。
X29n0599_p0656a11║△七、二行半，舉發心菩薩不入。
X29n0599_p0656a12║新發意菩薩（至）不能知佛智。
X29n0599_p0656a13║發心語通，或可六度菩薩三僧祗未斷惑，名為發
X29n0599_p0656a14║心。或可指上人天中自攝得六度，而發心之語別，
X29n0599_p0656a15║擬通別等發心也。△八、一行揀不退菩薩，亦不知
X29n0599_p0656a16║也。
X29n0599_p0656a17║不退諸菩薩，其數如恒沙，一心共思求，亦復不能知。
X29n0599_p0656a18║通教不退斷界內惑，是故不知。別教地前亦有證
X29n0599_p0656a19║位不退、行不退等，亦所不知也（第四八段竟）。△第
X29n0599_p0656a20║五、一行半頌上難解法佛能知實相境。
X29n0599_p0656a21║又告舍利弗（至）十方佛亦然。
X29n0599_p0656a22║無漏不思議者，頌上結要舉權實所止之境也。甚
X29n0599_p0656a23║深微玅法一句，頌上第一希有難解之法。我今已
X29n0599_p0656a24║具得三句，頌上唯佛與佛乃能究盡也。明諸佛道
X29n0599_p0656b01║同同皆究竟，故云唯我知是相，十方佛亦然。釋不
X29n0599_p0656b02║思議者，如如意珠無毫釐之有能雨眾寶，實相不
X29n0599_p0656b03║生能生般若也。（第二十三行半頌絕言歎竟）。（初
X29n0599_p0656b04║十七行半頌長行竟）。△後三行半頌略開三顯一，
X29n0599_p0656b05║文二：初、略開三顯一，二、騰疑致請。就略開顯為二：
X29n0599_p0656b06║初行半頌諸佛顯實，次頌釋迦開三，互明一邊耳。
X29n0599_p0656b07║今初。
X29n0599_p0656b08║舍利弗當知（至）要當說真實。
X29n0599_p0656b09║諸佛語無異者，此論諸佛化道是同，次兩句勸信，
X29n0599_p0656b10║後兩句世尊法久後要當說真實，即顯實也。動昔
X29n0599_p0656b11║之執生今之疑，將非魔作佛，正由聞此語也。佛既
X29n0599_p0656b12║如實語勸信，何事翻疑？為防因疑起謗者，故須勸
X29n0599_p0656b13║信耳。△次、頌釋迦開三。文為三：初、一行正明開三。
X29n0599_p0656b14║告諸聲聞眾，及求緣覺乘，我令脫苦縛，逮得涅槃者。
X29n0599_p0656b15║將明二乘之非，故言逮得涅槃者。又解：我令脫苦
X29n0599_p0656b16║縛逮得涅槃，即擬六度菩薩乘。何以知之？修六度
X29n0599_p0656b17║行即免四趣縛，未能入滅度三僧祗百劫乃得涅
X29n0599_p0656b18║槃，逮之言遠乃及耳。又六度行，前度他故，言我令
X29n0599_p0656b19║脫苦縛；後取無漏故，言逮得涅槃。此義推之，知是
X29n0599_p0656b20║六度乘也。又以數推之，下句云：佛以方便力，示以
X29n0599_p0656b21║三乘教。若不指此，將何為三？不應重數二乘為三
X29n0599_p0656b22║乘也。△次半行正明三乘是方便
X29n0599_p0656b23║佛以方便力，示以三乘教，
X29n0599_p0656b24║△次兩句出立三之意。
X29n0599_p0656c01║眾生處處著，引之令得出。
X29n0599_p0656c02║意是權引，離諸苦故，非為真實，但是方便門耳（初
X29n0599_p0656c03║略開顯竟）。△二、騰疑致請。由聞三是方便，故執動
X29n0599_p0656c04║疑生。（是諸聲聞聞三乘是方便，所以疑於方便。又聞要當說真實，所以疑於真實。）文為
X29n0599_p0656c05║二：一、敘疑，二、正請決。敘疑又二：一、經家敘，二、正生
X29n0599_p0656c06║疑。初二：先敘千二百疑。
X29n0599_p0656c07║爾時大眾中有諸聲聞（至）千二百人。
X29n0599_p0656c08║△次敘四眾疑。
X29n0599_p0656c09║及發聲聞、辟支佛心比丘、比丘尼、優婆塞、優婆夷。
X29n0599_p0656c10║上云三乘皆是方便，敘疑但在二乘者，以其執重
X29n0599_p0656c11║疑深故偏舉。若至下陳疑中，即云求佛諸菩薩大
X29n0599_p0656c12║數有八萬，亦皆有疑，故知三乘僉疑偏舉二乘耳。
X29n0599_p0656c13║△二、正生疑二：一、疑佛，二、智。
X29n0599_p0656c14║各作是念（至）一切聲聞、辟支佛所不能及。
X29n0599_p0656c15║從何故殷勤稱歎方便，即是總疑權實二智。從而
X29n0599_p0656c16║作是言佛所得法甚深者，是疑實智。有所言說意
X29n0599_p0656c17║趣難知下，是疑權智。以聞諸佛語無異，要當說真
X29n0599_p0656c18║實，從此生疑。何者？佛昔說三乘智慧同證不差，但
X29n0599_p0656c19║餘習有盡不盡耳。今忽稱歎如來二智非我所及，
X29n0599_p0656c20║是故疑佛二智也。△二、疑己所得
X29n0599_p0656c21║佛說一解脫義（至）而今不知是義所趣。
X29n0599_p0656c22║從佛說一解脫義我等亦得此法下，此是自疑所
X29n0599_p0656c23║得三乘聖道是真出要，我修此理亦到涅槃，而今
X29n0599_p0656c24║忽言皆是方便，未知何者真實，故言不知是義所
X29n0599_p0657a01║趣。此從上斥三為方便而生是疑（一敘疑竟）。△二、
X29n0599_p0657a02║正請決。文有三請、二止。就前為三止，佛預知三周
X29n0599_p0657a03║得益，前後不俱，故三抑俟其三請也。就初請為二：
X29n0599_p0657a04║一、長行，二、偈頌。長行為二：一、陳疑。
X29n0599_p0657a05║爾時舍利弗知四眾心疑（至）今者四眾咸皆有疑。
X29n0599_p0657a06║△二正請。
X29n0599_p0657a07║惟願世尊敷演斯事（至）甚深微妙難解之法。
X29n0599_p0657a08║△二、偈頌中有十一行偈，文為六：初二句頌疑實
X29n0599_p0657a09║智。
X29n0599_p0657a10║爾時舍利弗欲重宣此義，而說偈言：
X29n0599_p0657a11║慧日大聖尊，久乃說是法，
X29n0599_p0657a12║△第二、三行頌疑權智。
X29n0599_p0657a13║自說得如是（至）諸佛之所得。
X29n0599_p0657a14║△第三、三行明三乘四眾有疑。
X29n0599_p0657a15║無漏諸羅漢（至）願佛為解說。
X29n0599_p0657a16║初一行，上句明羅漢，次句明菩薩。既云涅槃，何以
X29n0599_p0657a17║言菩薩？上云逮得涅槃者，此中稱及。及者，此菩薩
X29n0599_p0657a18║自求涅槃，又以及他故異二乘，知是菩薩。後二行，
X29n0599_p0657a19║明緣覺出家二眾及八部等，皆中乘之機也。△第
X29n0599_p0657a20║四、一行半明身子疑
X29n0599_p0657a21║於諸聲聞眾（至）為是所行道。
X29n0599_p0657a22║△第五、一行明佛子疑
X29n0599_p0657a23║佛口所生子，合掌瞻仰待，願出微玅音，時為如實說。
X29n0599_p0657a24║△第六、二行總明同疑請也。
X29n0599_p0657b01║諸天龍神等（至）欲聞具足道。
X29n0599_p0657b02║夫偈頌長行可以意推，如其非頌即是長出，於義
X29n0599_p0657b03║非急者，不能煩文分擘，故略耳。△次、明二止，恐驚
X29n0599_p0657b04║疑故。
X29n0599_p0657b05║爾時佛告舍利弗（至）一切世間諸天及人皆當驚疑。
X29n0599_p0657b06║△二、舍利弗騰宿根利，是故更請。
X29n0599_p0657b07║舍利弗重白佛言（至）而說偈言。
X29n0599_p0657b08║法王無上尊，惟說願勿慮。是會無量眾，有能敬信者，
X29n0599_p0657b09║△次佛三止之，護上慢故。
X29n0599_p0657b10║佛復止舍利弗（至）重說偈言。
X29n0599_p0657b11║止止不須說，我法玅難思，諸增上慢者，聞必不敬信。
X29n0599_p0657b12║△三、身子述慧益多，牒疑三請，有二：初、長行；
X29n0599_p0657b13║爾時舍利弗重白佛言（至）長夜安隱多所饒益。
X29n0599_p0657b14║△次偈頌。
X29n0599_p0657b15║爾時舍利弗欲重宣此義，而說偈言：
X29n0599_p0657b16║無上兩足尊（至）則生大歡喜。
X29n0599_p0657b17║（一略開三顯一，騰疑致請竟）。△二、廣開三顯一。斷
X29n0599_p0657b18║疑生信有三周，共八品：一、從此文至第二卷，盡迴
X29n0599_p0657b19║向佛道偈止，為上根法說周。二、從爾時舍利弗！我
X29n0599_p0657b20║今無復疑悔下，乃至授記，凡四品，為中根譬說周。
X29n0599_p0657b21║三、化城喻等三品，為下根因緣說周，亦名理、事、行。
X29n0599_p0657b22║問：三周為三根人，云何一周通有三說？若爾，一說
X29n0599_p0657b23║應具三根。答：法說非止逗上、中之上，又有中、下。從
X29n0599_p0657b24║正略傍，故言逗上耳。餘二周亦如是。（答意者，許各具三根，法說
X29n0599_p0657c01║自被，法說中三，餘二亦爾。但說三根，攝九即足。從正略旁者，上根、中上根為正，中、下是旁。亦應云具論有
X29n0599_p0657c02║三，且言上耳。若逗上根，上三俱被。但上根為多、為正，中、下是略、是旁，中、下三根為正、為旁，亦復如是。）夫
X29n0599_p0657c03║眾生心神不定，遇惡緣轉利為鈍，遇善緣轉鈍為
X29n0599_p0657c04║利。先世值佛聞法，自有轉下、中為上，俱於法說得
X29n0599_p0657c05║悟。自有轉下為中，聞譬說得解。下者不轉，三周乃
X29n0599_p0657c06║了。如此轉根，譬三刀斫木，利一、中二，鈍者三下。利
X29n0599_p0657c07║鈍之名不失，木斷之處是同。（譬者，刀如根，木如惑，執者如機，佛令其斫。
X29n0599_p0657c08║受教如聞法，運斫如用觀，木斷如證，曾磨如轉。遇磨不同，故有利鈍。）問：三根入初住，
X29n0599_p0657c09║有利鈍不？答：真修體顯，則無差降。問：若爾，初住已
X29n0599_p0657c10║上，更起緣修，有優劣不？答：此同位人，無復勝負。真
X29n0599_p0657c11║修體融，寧得有異耶？
X29n0599_p0657c12║問：經中多明菩薩為上根、緣覺中根、聲聞下根。若
X29n0599_p0657c13║言菩薩上根應併在法說中得悟，緣覺併在譬說
X29n0599_p0657c14║中得解，聲聞併在於因緣中得悟耶？然經中一往
X29n0599_p0657c15║判出三根，至於悟解義未必然。今經但見聲聞得
X29n0599_p0657c16║解不見支佛者，支佛是中根，既值佛出世入聲聞
X29n0599_p0657c17║數隨根得悟，故不別標緣覺耳。故身子請偈云：其
X29n0599_p0657c18║求緣覺者，比丘、比丘尼。依此文即知緣覺入四眾
X29n0599_p0657c19║中攝也。又法師品云：比丘、比丘尼、優婆塞、優婆夷，
X29n0599_p0657c20║求聲聞者、求支佛者。豈無緣覺得解耶？舊云：菩薩
X29n0599_p0657c21║是上根，不必皆利，從多為上而執心易轉。原其域
X29n0599_p0657c22║懷求佛，但執過三百已即求近果，此疑易悟。三根
X29n0599_p0657c23║菩薩同在法說得解，上者或在略說，中者或在廣
X29n0599_p0657c24║說之初，下者與身子齊。今明菩薩語通，但使發大
X29n0599_p0658a01║心悉是菩薩，何必併是利根？及身子尚少，豈得初
X29n0599_p0658a02║周之初已併得悟？若爾，流通壽量，何意有諸菩薩
X29n0599_p0658a03║節節得悟無生忍者、發菩提心者？舊云：壽量中悟
X29n0599_p0658a04║皆是法身增道損生。今言不爾，有六百八十萬億
X29n0599_p0658a05║那由他恒河沙人得無生法忍，此人始得此忍。當
X29n0599_p0658a06║知壽量之前未是法身，故知菩薩得悟不可局在
X29n0599_p0658a07║初周之初也。
X29n0599_p0658a08║問：菩薩得悟通於始終，二乘得悟亦應至後？答：三
X29n0599_p0658a09║周定父子天性已竟，則皆名菩薩。設在後悟，同名
X29n0599_p0658a10║菩薩悟也。
X29n0599_p0658a11║問：若三乘同悟，何意但見聲聞領解，其二則無？答：
X29n0599_p0658a12║今明無佛出世名獨覺，聞佛說十二因緣法名緣
X29n0599_p0658a13║覺。既入聲聞數中，得悟、領解皆不別出，大意可見。
X29n0599_p0658a14║身子、迦葉等悉是中乘根性，故聲聞領解兼得緣
X29n0599_p0658a15║覺，無勞別出也。又四眾中有發緣覺心者，其人得
X29n0599_p0658a16║悟即不一也。信解品云密遣二人追捉將還，即是
X29n0599_p0658a17║其義。菩薩不領解者，聲聞之教不明得佛，今經開
X29n0599_p0658a18║其歸大之路，自恐解謬，故對佛述解。菩薩不爾，故
X29n0599_p0658a19║無領解。又其意有二：一、菩薩本意求佛，設有異執
X29n0599_p0658a20║而執輕，終歸取佛，無有不得之慮。今聞三周之說，
X29n0599_p0658a21║但是正其觀慧，故不須領解。二、菩薩悟大，處處有
X29n0599_p0658a22║文。二乘作佛，始自今教，逐要流傳，故略菩薩領解。
X29n0599_p0658a23║梵文或有，漢略不書耳。
X29n0599_p0658a24║問：若同皆領解，何故聲聞得記，不見緣覺、菩薩受
X29n0599_p0658b01║記？此亦三意：一者、昔明二乘入正位不能發心，何
X29n0599_p0658b02║由得記？今既悟大，欣斯別決，故為記劫國也。菩薩
X29n0599_p0658b03║發心求佛，行成自滿，故不欣急求佛，亦不促授。又
X29n0599_p0658b04║前教處處授菩薩記，此是恒說，逐要傳譯，如前云
X29n0599_p0658b05║云。（僭補曰：逐要傳譯如前云云者，即此三意中，第一意為聲聞授劫國記，即是逐要。菩薩授記，乃是恒
X29n0599_p0658b06║說，非此所急。況迹門流通，調達、龍女皆授記，何云不授？即如次所引。）二、菩薩亦有別
X29n0599_p0658b07║記，調達、龍女豈非記耶？又法師品云：求聲聞者、求
X29n0599_p0658b08║辟支佛者、求佛道者，如是等類，咸於佛前聞法華
X29n0599_p0658b09║經，我皆與授記，當得三菩提。此豈非皆記耶？三、二
X29n0599_p0658b10║乘昔來未曾得八相記，故記其劫國；菩薩先已曾
X29n0599_p0658b11║記，故不重明耳。淺近之記，初住已得，非菩薩所欣、
X29n0599_p0658b12║菩薩所期，乃是圓極玅覺遠記耳。故壽量品中，始
X29n0599_p0658b13║從發心，訖一生得，玅因斯滿，極果頓圓。此乃授法
X29n0599_p0658b14║身記莂，何謂無記耶？
X29n0599_p0658b15║問：若小悟大應同授法身記，那得授八相記耶？答：
X29n0599_p0658b16║八相是應記，既得應記知必有本，欲使物知聞共
X29n0599_p0658b17║結來緣，故與應記耳。又此二乘若聞壽量，即同損
X29n0599_p0658b18║生得法身記也。
X29n0599_p0658b19║又明待時不待時。爾前不悟，必待法華悟者，名為
X29n0599_p0658b20║待時。法華前教已解者，名不待時。何故爾？佛有顯
X29n0599_p0658b21║密二說。若顯說為論，法華之前，二乘未悟大道，要
X29n0599_p0658b22║須五味調熟，會在法華，故云說時未至。故今正是
X29n0599_p0658b23║其時，決定說大乘，此即待時也。若密教為論，未必
X29n0599_p0658b24║具待五味在法華，方會爾前密有入者，故名不待
X29n0599_p0658c01║時。此乃大判時不時。若就三周，亦是待時不待時。
X29n0599_p0658c02║迹本二門，亦是待時不侍時。致有前後悟入，即此
X29n0599_p0658c03║意也。（僭補曰：應在三周前後得記者，是待時也。不在三周之數前後密得者，是不待時也。又迹
X29n0599_p0658c04║門是待時，本門是不待時也。）
X29n0599_p0658c05║問：有一種根性非密非顯二時不攝者，應是失時
X29n0599_p0658c06║永不得悟耶？答：餘經或謂此為失時，今經不爾。此
X29n0599_p0658c07║人雖於密顯兩時不悟，雖生滅度之想，而於彼土
X29n0599_p0658c08║得聞是經，故無失時，乃是待彼土之時耳。問：五千
X29n0599_p0658c09║起去應是失時？答：此等應以如來滅度後弘經人
X29n0599_p0658c10║受益也。
X29n0599_p0658c11║問：身子初周為四眾三根請，譬周為中下請，云何
X29n0599_p0658c12║言佛各為三根人三周說法耶？答：此語不便，請則
X29n0599_p0658c13║普請、說亦普說。但上根智利，聞法得悟；中根處中，
X29n0599_p0658c14║聞譬得悟；下根居下，聞三得悟。汝當隨義。云何隨
X29n0599_p0658c15║語？
X29n0599_p0658c16║問：宿世是過去事，法譬是當現事不？答：經無文，義
X29n0599_p0658c17║推應爾。引三歸一，三望一，一則是當；舉事為譬，譬
X29n0599_p0658c18║即是現。準後望前，應如所問。（僭補曰：三周差別之義，文句有十種料揀，
X29n0599_p0658c19║廣大精微，無疑不破。此但略撮其要，以便好略之機，不能具錄。有志樂多聞者，宜自撿之。）
X29n0599_p0658c20║△初、周法說。文為五：一、從殷勤三請下，訖卷正，是
X29n0599_p0658c21║法說；二、從第二卷初，訖偈頌，是身子領解；三、從吾
X29n0599_p0658c22║今於天人下，訖佛所護念，是佛述成；四、從汝於來
X29n0599_p0658c23║世，訖宜應自欣慶，是與授記；五、從四眾，訖盡迴向
X29n0599_p0658c24║佛道，是四眾歡喜。今初，法說有長行、偈頌。長行為
X29n0599_p0659a01║三：一、許，二、受旨，三、正說。許文為三：一、順許，二、誡許，
X29n0599_p0659a02║三、揀許。今初。
X29n0599_p0659a03║爾時，世尊告舍利弗：汝已殷勤三請，豈得不說？
X29n0599_p0659a04║△二誡許。
X29n0599_p0659a05║汝今諦聽，善思念之，吾當為汝分別解說。
X29n0599_p0659a06║諦聽是聞慧，善思是思慧，念之是修慧。大經明四
X29n0599_p0659a07║善法為大涅槃因：一、善知識，如來也；餘者可解（大經
X29n0599_p0659a08║四善法者，德王品釋十功德中云：一者、親近善友；二者、聽聞正法；三者、思惟其義；四者、如說修行。唯此四
X29n0599_p0659a09║法是涅槃因。若言苦行是涅槃因，無有是處）。△三、揀眾許。
X29n0599_p0659a10║說此語時（至）汝今善聽，當為汝說。
X29n0599_p0659a11║五千在座，故如來三止，今將許說威神遣去，故名
X29n0599_p0659a12║揀眾。五濁障多名罪重，執小翳大名根深，未得謂
X29n0599_p0659a13║得名上慢，未得三果未證無學。有如此失者，謂障
X29n0599_p0659a14║執慢三種之失也。而不制止者，上聞開三顯一，言
X29n0599_p0659a15║略義隱猶未生謗，足作繫珠因緣，去則有益；若聞
X29n0599_p0659a16║廣開三顯一，乖情起謗，住則有損，是故不制止也。
X29n0599_p0659a17║此眾無復枝葉者，枝葉細末不任器用，此等執方
X29n0599_p0659a18║便之方便（方便之方便者，四果是方便，更於煖頂妄計為極，是執方便之方便也），於
X29n0599_p0659a19║大非器。大品云：攀拊枝葉棄於根本，是人為不黠。
X29n0599_p0659a20║即是此義也。退亦佳矣者，既以小自翳，復妨他大
X29n0599_p0659a21║光，今退無謗法之愆，復無障他之過，故云佳矣。上
X29n0599_p0659a22║枝葉未去，如來三止貞實願聞，故身子三請師弟
X29n0599_p0659a23║鑒機，非徒靳固也。
X29n0599_p0659a24║問：佛大慈悲，何不神力使其住而不聞，如華嚴中
X29n0599_p0659b01║聾啞？何不增狀毒鼓，如喜根勝意？答：各有所以。華
X29n0599_p0659b02║嚴末席始開於漸，未破小執，故在座而隔。今諸佛
X29n0599_p0659b03║法久後要當說真實，正欲滅化城、破艸菴，宜須揀
X29n0599_p0659b04║遣。若去住俱謗，宜如喜根強說。今去則有益，那忽
X29n0599_p0659b05║令住？住則有損，那忽不遣？喜根以慈故強說，如來
X29n0599_p0659b06║以悲故發遣。問：五千在座即不蒙益，去有何益？答：
X29n0599_p0659b07║此非當機，是結緣人耳，已如上說。昔大通佛時，亦
X29n0599_p0659b08║有無量眾生心生疑惑，世世與師俱生，今皆得度。
X29n0599_p0659b09║此人亦爾，說大經時，萬五千億人於是經中不生
X29n0599_p0659b10║信心，是人於未來亦當得信，例此益在不久金光
X29n0599_p0659b11║明中。時閻浮提有二種人，亦斯例意。○汝今善聽，
X29n0599_p0659b12║即結許也。（毒鼓者，大經云：譬如有人以毒塗鼓，於大眾中擊令出聲，聞者皆死。鼓者平等
X29n0599_p0659b13║法身，毒者無緣慈悲，打者發起眾也，聞者當機眾也，死者無明破也。今世惑破近死，正當當機人也。來世
X29n0599_p0659b14║惑破遠死，此五千等雖非當機，亦聊作繫珠因緣耳。金光明第七云：二種人者，一者深信大乘方等，二者
X29n0599_p0659b15║毀訾不生信樂。不生信樂者亦得結緣，故引為例。）（○喜根勝意者，諸法無行經云：爾時文殊師利言：世尊！
X29n0599_p0659b16║師子吼鼓音王如來滅度之後，爾時有菩薩比丘，名曰喜根。時為法師，質直端正，不壞威儀，不捨世法。爾
X29n0599_p0659b17║時眾生普皆利根，樂聞深論。其喜根法師於眾人前，不稱讚少欲知足、細行獨處，但教眾人諸法實相。所
X29n0599_p0659b18║謂一切法性即是貪欲之性，貪欲性即是諸法性，嗔恚性即是諸法性，愚癡性即是諸法性。其喜根法師
X29n0599_p0659b19║以是方便，教化眾生。眾生所行，皆是一相，各不相是非。所行之道，心無嗔癡。以無嗔癡因緣故，逮得法忍。
X29n0599_p0659b20║於佛法中，決定不壞。世尊！爾時復有比丘法師，行菩薩道，名曰勝意。其勝意比丘護持禁戒，得四禪、四無
X29n0599_p0659b21║色定，行十二頭陀。世尊！是勝意比丘有諸弟子，其心輕動，樂見他過。世尊！後於一時，勝意菩薩入聚落乞
X29n0599_p0659b22║食，悞至喜根弟子家。見舍主居士子，即到其所，敷座而坐。為居士子稱讚少欲知足、細行，說無利語過，讚
X29n0599_p0659b23║歎遠眾樂獨行者。又於居士子前，復說喜根法師過失。是比丘不實，以邪見道教化眾生。是雜行者說婬
X29n0599_p0659b24║欲無障礙，嗔恚無障礙，愚癡無障礙，一切諸法皆無障礙。是居士子利根得無生法忍，即語勝意比丘：大
X29n0599_p0659c01║德！汝知貪欲為是何法？勝意言：居士！我知貪欲是煩惱。居士子言：大德！是煩惱為在內在外耶？勝意比丘
X29n0599_p0659c02║言：不在內不在外。大德！若貪欲不在內不在外，不在東西南北四維上下十方，即是無生。若無生者，云何
X29n0599_p0659c03║說若垢若淨？爾時勝意比丘瞋恚不喜，從座起去作如是言：是喜根比丘以妄語法多惑眾人，是人以不
X29n0599_p0659c04║學入音聲法門故，聞佛音聲則喜，聞外道音聲則瞋，於梵行音聲則喜，於非梵行音聲則瞋，以不學入音
X29n0599_p0659c05║聲法門故。乃至爾時喜根菩薩於眾僧前說是諸偈云：貪欲是涅槃，恚癡亦如是，如此三事中，有無量佛
X29n0599_p0659c06║道。若有人分別，貪欲瞋恚癡，是人去佛遠，譬如天與地。菩提與貪欲，是一而非二，皆入一法門，平等無有
X29n0599_p0659c07║異。凡夫聞怖畏，去佛道甚遠，貪欲不生滅，不能令心惱。若人有我心，及有得見者，是人為貪欲，將入於地
X29n0599_p0659c08║獄。貪欲之實性，即是佛法性，佛法之實性，亦是貪欲性。是二法一相，所謂是無相，若能如是知，則為世間
X29n0599_p0659c09║導。乃至說是諸偈法時，三萬諸天子得無生法忍，萬八千人漏盡解脫。即時地裂，勝意比丘墮大地獄。以
X29n0599_p0659c10║是業障罪因緣故，百千億那由他劫於大地獄受諸苦毒。從地獄出，七十四萬世常被誹謗，若干百千劫
X29n0599_p0659c11║乃至不聞佛之名字。自是已後，還得值佛，出家學道而無志樂，於六十二萬世常返道入俗。亦以業障餘
X29n0599_p0659c12║罪故，於若干百千世諸根闇鈍。世尊！爾時喜根法師，於今東方過十萬億佛土，有國名寶莊嚴，於中得阿
X29n0599_p0659c13║耨多羅三藐三菩提，號曰勝光明威德王如來、應供、正徧知，今現在彼。其勝意比丘，今我身是。世尊！我未
X29n0599_p0659c14║入如是法相門時，受如是苦、分別苦、顛倒苦。是故若發菩薩心者、若發小乘心者，不欲起如是業障罪、不
X29n0599_p0659c15║欲受如是苦惱者，不應拒逆佛法，無有處所可生瞋癡。佛告文殊師利：汝聞是諸偈，得何等利？世尊！我畢
X29n0599_p0659c16║是業障罪已，聞是偈因緣故，所在生處，利根智慧，得深法忍，巧說深法。文殊師利！為誰力故，能憶如是無
X29n0599_p0659c17║量阿僧祇劫罪業因緣？世尊！諸菩薩有所念、有所說、有所思惟，皆是佛之神力。所以者何？一切諸法皆從
X29n0599_p0659c18║佛出故）。
X29n0599_p0659c19║（僭補曰：按諸法無行經，喜根、勝意二菩薩所說之法。勝意是藏教事，六度菩薩斷煩惱而證菩提。喜根是
X29n0599_p0659c20║一乘圓教大菩薩，以三毒之性，即諸法實性，一相無相，是諸法實相。勝意以著相故謗喜根，即是謗法華
X29n0599_p0659c21║經，是法住法位，世間相常住。亦是謗治世語言，資生業等，皆與實相不相違背。亦是謗十法界，十如，因果
X29n0599_p0659c22║權實之法，本末究竟，皆與實相等。以謗大法故，生身陷地獄，從地獄出，復得人身，又若干劫受諸罪報。謗
X29n0599_p0659c23║法之罪，經有明文，所謂謗斯經故，獲罪如是，讀之令人心悸毛豎。所以佛稱種智，修假多聞，雖學三乘權
X29n0599_p0659c24║教，依之修證，而一乘大法，不可不學，所謂自行權，本為實也。凡業是經者，喜根所說之法，當深究研窮，而
X29n0599_p0660a01║即之於心。勝意著相謗法，前車既覆，後之來者，宜痛誡也。）
X29n0599_p0660a02║△第二受旨
X29n0599_p0660a03║舍利弗言：唯然，世尊！願樂欲聞。
X29n0599_p0660a04║如文（一、許，二、受旨竟）。△第三、正法說。文為二：一、明
X29n0599_p0660a05║四佛章，廣上諸佛權實。二、明釋迦章，廣上釋迦權
X29n0599_p0660a06║實。上句逗少，是文略。總云諸佛，是人略。但開三顯
X29n0599_p0660a07║一，是義略。此中章句多，是文廣。明五佛，是人廣。明
X29n0599_p0660a08║六番，是義廣。六者：一、歎法希有，二、說無虗妄，三、開
X29n0599_p0660a09║方便，四、示真實，五、為五濁施權，六、揀偽敦實。歎法，
X29n0599_p0660a10║令生尊重。說無虗謬，止其誹謗。開方便，使莫執小。
X29n0599_p0660a11║示真實，使其悟大。舉五濁，示必施三。揀偽，要顯真
X29n0599_p0660a12║實。於五佛章中，一一應備六義，而前後互出不具
X29n0599_p0660a13║足者，葢如來巧說，使略而無闕，詣而不煩文耳。初
X29n0599_p0660a14║四佛章二：一、總明諸佛，二、列三世。總章應具六，今
X29n0599_p0660a15║但四：一、歎法，二、無虗妄，三、開方便，四、示真實。闕二
X29n0599_p0660a16║義者，指後文也。今初。
X29n0599_p0660a17║佛告舍利弗（至）如優曇鉢華時一現耳。
X29n0599_p0660a18║歎法中法譬雙歎時乃說之者，諸佛同出五濁必
X29n0599_p0660a19║前施三，如今世尊四十餘年始顯真實久久稀疎，
X29n0599_p0660a20║故言時乃說之。久不說者，為人不堪故、時未至故、
X29n0599_p0660a21║五千未遣故，今人已堪時已至，五千已去決定說
X29n0599_p0660a22║大乘，故言時乃說之。優曇華者，此言靈瑞，三千年
X29n0599_p0660a23║一現，現則金輪王出，表三乘調熟已後方說玅法
X29n0599_p0660a24║授法王記，又隔跨酪生酥熟酥三味已後乃說醍
X29n0599_p0660b01║醐。觀心者，觀心即中名為瑞，此觀通一切法至實
X29n0599_p0660b02║相名為靈（法譬雙歎者，法喻蓮華，此云優曇者，乃是優曇蓮華，非尋常蓮華也）。△第
X29n0599_p0660b03║二、勸信無虗妄法
X29n0599_p0660b04║舍利弗！汝等當信佛之所說，言不虗妄。
X29n0599_p0660b05║不虗妄者，此理至深，理與昔異；此言至玅，言與昔
X29n0599_p0660b06║反；此行至普，行與昔乖；此人至勝，勝於昔劣。還指
X29n0599_p0660b07║客作四種之麤，而今皆玅，恐物生謗，故勸信也。信
X29n0599_p0660b08║無虗妄人，說無虗妄法。△第三、施方便。文三，謂標、
X29n0599_p0660b09║釋。結。今初。
X29n0599_p0660b10║舍利弗！諸佛隨宜說法，意趣難解。
X29n0599_p0660b11║初明佛道隨三種機宜說方便，故言隨宜。而佛意
X29n0599_p0660b12║在實，物莫能解，故言意趣難解也。△二、釋。
X29n0599_p0660b13║所以者何？我以無數方便（至）演說諸法。
X29n0599_p0660b14║釋者，舉今佛之權，能釋諸佛之方便，巧慧同故，借
X29n0599_p0660b15║此釋彼，云我以無數方便，謂諸佛施權亦如我也。
X29n0599_p0660b16║△三、是法非思量。三句有兩義：或作結施權，謂佛
X29n0599_p0660b17║意難知，唯佛與佛能了。稟教者，謂三諸佛知一耳。
X29n0599_p0660b18║或作顯實，即是次文。△第四、顯真實。文為五：一、標
X29n0599_p0660b19║勝人法。二、標出世意。三、重徵起。四、正顯實。五、總結。
X29n0599_p0660b20║今初。
X29n0599_p0660b21║是法非思量分別之所能解，唯有諸佛乃能知之。
X29n0599_p0660b22║標人法者，舉無分別法唯是佛所知，佛以無分別
X29n0599_p0660b23║智解知無分別法，即是顯實法也。△二、標出世意。
X29n0599_p0660b24║所以者何？諸佛世尊唯以一大事因緣故出現於世。
X29n0599_p0660c01║出世意者，為兩：初、總；次、分字。總者，諸佛覺如實之
X29n0599_p0660c02║相，乘此實道出應於世，秖令眾生得此實相，唯為
X29n0599_p0660c03║此事出現於世，曾無他事，除諸法實相，餘皆名魔
X29n0599_p0660c04║事。分字釋者，一則一實相也，非五、非三、非七、非九，
X29n0599_p0660c05║故言一也。其性廣博，博五、三、七、九，故名為大。諸佛
X29n0599_p0660c06║出世之儀式，故名為事。眾生有此機感佛，故名為
X29n0599_p0660c07║因。佛乘機而應，故名為緣。是為出世之本意。而今
X29n0599_p0660c08║說三者，為一弄引耳。如人欲取，先當與之，雖說種
X29n0599_p0660c09║種道，其實為一乘，即此義也。△三重徵起
X29n0599_p0660c10║舍利弗！云何名諸佛世尊（至）出現於世。
X29n0599_p0660c11║重示者，將欲分別更重提起為解釋之端。又此大
X29n0599_p0660c12║事佛所尊重，如釋論中明父王欲多聞太子名，數
X29n0599_p0660c13║數說之無有厭足云云（如釋論等者，文初適云諸佛大事，今復徵云何名諸
X29n0599_p0660c14║佛大事等者，佛所尊重故數言之，故引為例。云云者，論更有文，亦云如王好施，所生太子名數數與等，
X29n0599_p0660c15║一標勝人法、二標出世意、三重徵起竟）。△四、正顯
X29n0599_p0660c16║實。為令眾生開示悟入佛之知見也。法華論有四
X29n0599_p0660c17║義：一者、無上義，除一切智，更無餘事。如經開佛知
X29n0599_p0660c18║見，為令眾生得清淨故，出現於世。二、同義，聲聞、辟
X29n0599_p0660c19║支佛，佛性、法身平等故。如經欲示眾生佛知見故，
X29n0599_p0660c20║出現於世。三、不知義，謂二乘人不知究竟唯一佛
X29n0599_p0660c21║乘故。如經欲悟佛知見故，出現於世。四、為令證不
X29n0599_p0660c22║退轉地，現與無量智業故。如經欲令眾生入佛知
X29n0599_p0660c23║見故，出現於世。論言次第，初開佛知見為無上，次
X29n0599_p0660c24║示三乘同有佛性、法身。雖明佛智無上，但恐佛獨
X29n0599_p0661a01║有，故第二明三乘同有。雖三乘同有，而二乘不悟，
X29n0599_p0661a02║示其令悟。雖悟而不得不退，故第四令得不退。今
X29n0599_p0661a03║師作四解，不乖論。論句句釋，今一句作四釋。論明
X29n0599_p0661a04║證不退轉地，今作四位釋。論知如來能證實，今作
X29n0599_p0661a05║四智釋。論明同義，今作觀心釋。論明不知究竟處，
X29n0599_p0661a06║今作四門釋。今為顯實，無量法皆一也。一色一香，
X29n0599_p0661a07║無非中道，此義可知。玄義中十玅，則是十種一也。
X29n0599_p0661a08║十玅者：一、境玅，境即理境也。謂十如是等境，心、佛、
X29n0599_p0661a09║眾生，三無差別，不可思議。經云唯佛與佛，乃能究
X29n0599_p0661a10║盡諸法實相，所謂諸法如是相等是也。二、智玅，智
X29n0599_p0661a11║即全境所發之智也。以境玅故，智亦隨玅，函葢相
X29n0599_p0661a12║應，不可思議。經云我所得智慧，微玅最第一是也。
X29n0599_p0661a13║三、行玅，行即所修之行也。以智玅故，智導於行，行
X29n0599_p0661a14║亦隨玅，不可思議。經云行此諸道已，道場得成果
X29n0599_p0661a15║是也。四、位玅，位即修行所歷之位次也，謂十住、十
X29n0599_p0661a16║行、十迴向、十地等諸位，以行玅故，所證之位亦玅，
X29n0599_p0661a17║不可思議，經云乘是寶乘，遊於四方是也。五、三法
X29n0599_p0661a18║玅，三法即真性、觀照、資成之三法也，真性是理，觀
X29n0599_p0661a19║照是慧，資成是定，此之三法是佛所證，不可思議，
X29n0599_p0661a20║經云佛自住大乘，如其所得法，定慧力莊嚴是也。
X29n0599_p0661a21║六、感應玅，感即眾生，應即佛也，謂眾生能以圓機
X29n0599_p0661a22║感佛，佛即以玅應應之，如水不上升，月不下降，而
X29n0599_p0661a23║一月普現眾水，不可思議，經云一切眾生皆是吾
X29n0599_p0661a24║子是也。七、神通玅，天心名神，慧性名通，天然慧性
X29n0599_p0661b01║徹照無礙，名為神通，謂如來無謀之應，善權方便，
X29n0599_p0661b02║稱適機宜，變現自在，不可思議，經云今佛世尊入
X29n0599_p0661b03║于三昧，是不可思議現希有事是也。八、說法玅，謂
X29n0599_p0661b04║說大小乘偏圓之法，咸令眾生悟入佛之知見，一
X29n0599_p0661b05║音宣演，不可思議，經云如來能種種分別，巧說諸
X29n0599_p0661b06║法，言辭柔輭，悅可眾心是也。九、眷屬玅，謂佛出世，
X29n0599_p0661b07║十方諸大菩薩皆來贊輔，或以神通而來生者，或
X29n0599_p0661b08║以宿願而來生者，或以應現而來生者，皆名眷屬，
X29n0599_p0661b09║俱不可思議，經云但教化菩薩，無聲聞弟子是也。
X29n0599_p0661b10║十、利益玅，謂佛說法，一切眾生咸得開悟本性，入
X29n0599_p0661b11║佛知見，猶如時雨普洽，大地蒙益，不可思議，經云
X29n0599_p0661b12║現在未來若聞一句一偈，我皆與授阿耨多羅三
X29n0599_p0661b13║藐三菩提記是也。佛為一事，依經且作四一消文：
X29n0599_p0661b14║一者、理一；二、人一；三、行一；四、教一。理一有二：一、正
X29n0599_p0661b15║釋；二、結成。今初。
X29n0599_p0661b16║諸佛世尊（至）欲令眾生入佛知見道故出現於世。
X29n0599_p0661b17║理一復為四意：一、約四位；二、約四智；三、約四門；四、
X29n0599_p0661b18║約觀心。一四位者，諦境不可知見，約於智眼乃能
X29n0599_p0661b19║知見。二智四眼不能知見，唯一切種智佛眼則能
X29n0599_p0661b20║知見。經云：為令眾生開佛知見，不論佛果自知自
X29n0599_p0661b21║見。若偏語佛果即失眾生，若語眾生則無佛知見，
X29n0599_p0661b22║故不可偏取。三教行人雖是眾生，未有佛眼佛智，
X29n0599_p0661b23║故不能知見實相。圓教四位亦是眾生，又分得佛
X29n0599_p0661b24║眼佛智，則眾生義成、知見義亦成，故寄此四位以
X29n0599_p0661c01║釋理一。如瑞相中天雨四華，表萬善同歸得入四
X29n0599_p0661c02║位，乘四位華以趣佛果，故約位顯理也。開者，即是
X29n0599_p0661c03║十住初破無明，開如來藏見實相理。何者？性德之
X29n0599_p0661c04║理而為通別兩惑之所染著，難可了知。（通惑謂見思，別惑謂
X29n0599_p0661c05║無明，通別兩惑同在一念。）初心能圓信、圓受、圓伏而未能斷，不
X29n0599_p0661c06║名為開。（隨喜之前初心圓信，名字位也。圓受，五品位也。圓伏，六根位也。將此凡心即為伏斷，
X29n0599_p0661c07║故云能也。）內加觀行、外藉法雨，助破通別惑藏，顯出真
X29n0599_p0661c08║修性知見，朗然開發，如日出暗滅，眼目有用，故名
X29n0599_p0661c09║為開。緣修破惑，故名使得清淨。（問：若入初住方名開者，當知此經凡
X29n0599_p0661c10║夫絕分，何故論文云為凡夫？答：四釋之中約智約位唯聖方開，約觀約門乃通名字，況為令之語、令凡入
X29n0599_p0661c11║聖？結緣之益準此可知。所以四釋方顯今意，不妨高位不棄凡夫。）仁王云：入理般
X29n0599_p0661c12║若名為住。（入理之言義通深淺，從初立稱故且云住。）住於十住，小白華
X29n0599_p0661c13║位也。示者，惑障既除知見體顯，體備萬德顯示分
X29n0599_p0661c14║明，故名為示，即是十行大白位也。悟者，障除體顯，
X29n0599_p0661c15║法界行明，事理融通，更無二趣。攝大乘師云：如理
X29n0599_p0661c16║智，如量智。今理量不二，故名為悟。即十迴向小赤
X29n0599_p0661c17║位也。入者，事理既融，自在無礙，自在流注，任運從
X29n0599_p0661c18║阿到茶，入薩婆若海。如攝大乘師云：如理如量通
X29n0599_p0661c19║達自在，如量知見能持眾德，如理知見能遮眾惑。
X29n0599_p0661c20║（於釋悟入竝引攝大乘者，借別成圓，故釋悟中云理量不二，釋入中云理量自在，當知別中無此事也。若
X29n0599_p0661c21║爾，前釋住中引仁王云入理名住者，準例借別，亦可十住如理、十行如量，量即理故名住，理即量故名行。）
X29n0599_p0661c22║即是十地大赤位也。然圓道玅位，一位之中即具
X29n0599_p0661c23║四十一地功德，秪開即具示悟入等，更非異心。但
X29n0599_p0661c24║如理知見，無有分別淺深之相，欲顯如量知見，故
X29n0599_p0662a01║分別四位耳。發心畢竟二不別，如是二心前心難。
X29n0599_p0662a02║既云難易，即知初心與畢竟心應有明晦淺深之
X29n0599_p0662a03║別，猶如月體初後俱圓，而有朔望之殊（先開中云朔望者，朔，
X29n0599_p0662a04║明也，謂月初明；望，謂相望，即圓滿時日月相望。月非朔望，寄於朔望，則有虧盈）。四位知見
X29n0599_p0662a05║皆明照實相，而說開入之異耳。
X29n0599_p0662a06║二、約四智者，今欲以圓教四智對於四位，不如般
X29n0599_p0662a07║若中通教釋也。（僭補曰：四智之名，出般若通教，通於三教。今歸一實，則三教俱圓。以
X29n0599_p0662a08║示無淺深，故引用也。）一道慧，見道實性，實性中得開佛知見
X29n0599_p0662a09║也。二道種慧，知十法界諸道種別解惑之相，一一
X29n0599_p0662a10║皆示佛知見也。三一切智，知一切法一相寂滅，即
X29n0599_p0662a11║悟佛知見也。四一切種智，知一切法一相寂滅相，
X29n0599_p0662a12║種種行類相貌皆識，即入佛知見也。（初文者，慧因智果，各具別
X29n0599_p0662a13║圓。因果之上，各加種者，故得別名。各加一切，故受果稱。所謂因該果海，果徹因源是也。）又道
X29n0599_p0662a14║慧如理名開，道種慧如量名示。一切智理量不二
X29n0599_p0662a15║稱悟，一切種智理量雙照為入。此亦約實理無淺
X29n0599_p0662a16║深中，而淺深分別也。
X29n0599_p0662a17║三、約圓教四門，橫釋四句者。空門一空一切空，即
X29n0599_p0662a18║開佛知見也。有門一有一切有，即示佛知見也。亦
X29n0599_p0662a19║空亦有門一切亦空亦有，即悟佛知見也。非空非
X29n0599_p0662a20║有門一切非空非有，即入佛知見也。能通則四，所
X29n0599_p0662a21║通則一。開示悟入，是能通之門。所知所見，是所通
X29n0599_p0662a22║之理也。
X29n0599_p0662a23║四、約觀心釋者，觀於心性三諦之理，不可思議，此
X29n0599_p0662a24║觀明淨，名為開。雖不可思議，而能分別空假中心，
X29n0599_p0662b01║宛然無濫，名為示。空假中心，即三而一，即一而三，
X29n0599_p0662b02║名為悟。空假中心，非空假中，而齊照空假中，名為
X29n0599_p0662b03║入。是為一心三觀，而分開示悟入之殊也。所以四
X29n0599_p0662b04║種釋者，見理由位，位立由智，智發由門，門通由觀。
X29n0599_p0662b05║觀故則門通，門通故智成，智成故位立，位立故見
X29n0599_p0662b06║理，見理故名為理一也。△二、結成。
X29n0599_p0662b07║舍利弗！是為諸佛以一大事因緣故出現於世。
X29n0599_p0662b08║如文（初理一竟）。△二明人一
X29n0599_p0662b09║佛告舍利弗：諸佛如來但教化菩薩。
X29n0599_p0662b10║就昔方便謂教化三乘，理實而言但化菩薩，如彼
X29n0599_p0662b11║窮子自謂客作賤人，長者所觀實為己子，即是人
X29n0599_p0662b12║一也。△三明行一
X29n0599_p0662b13║諸有所作常為一事，唯以佛之知見示悟眾生。
X29n0599_p0662b14║三乘眾行，名之為諸，為圓故諸，即是一事。此行何
X29n0599_p0662b15║所至到？唯趣佛之知見，即是行一也。△四明教一
X29n0599_p0662b16║舍利弗！如來但以一佛乘故（至）無有餘乘若二若三。
X29n0599_p0662b17║圓頓之教，名一佛乘，故序品云說大乘經，即是教
X29n0599_p0662b18║義也。自別教已去，皆名有餘之說，即不了義，非佛
X29n0599_p0662b19║一乘。今言但以一佛乘者，純說佛法之圓教乘也。
X29n0599_p0662b20║無餘乘者，無別教帶方便有餘之說。無二者，無般
X29n0599_p0662b21║若中之帶二。無三者，無方等中所對之三也。如此
X29n0599_p0662b22║二三皆無，況三藏中三耶？（四正顯實竟）。△五、總結。
X29n0599_p0662b23║舍利弗！一切十方諸佛法亦如是。
X29n0599_p0662b24║如文（初總明諸佛章竟）。△次三世佛章，各明教一、
X29n0599_p0662c01║行一。後總論人一、理一。在文可見。若當章自作四
X29n0599_p0662c02║一者亦得，而不及總文顯也。菩薩瓔珞經第十三
X29n0599_p0662c03║明九世佛過去，三世佛現未亦爾。未來過去佛者，
X29n0599_p0662c04║古佛慈悲入未來，作種種形度眾生者是。未來現
X29n0599_p0662c05║在佛者，當受未來記者是。未來未來佛者，當佛轉
X29n0599_p0662c06║次受記者是。過去，準此可知。現在現在佛者，當化
X29n0599_p0662c07║主者是。現在未來佛，次補者是。現在過去佛，古佛
X29n0599_p0662c08║垂迹者是。△一、過去諸佛章又二：初、開權。
X29n0599_p0662c09║舍利弗過去諸佛（至）而為眾生演說諸法。
X29n0599_p0662c10║以無量無數方便者，明開權也。△次顯實。
X29n0599_p0662c11║是法皆為一佛乘故（至）究竟皆得一切種智。
X29n0599_p0662c12║是法皆為一佛乘故，明顯實也。例上一佛乘，即是
X29n0599_p0662c13║教一；從諸佛聞法，法被眾生，兼得人一；究竟皆得
X29n0599_p0662c14║一切種智，種智所知，即是理一；能知即是行一。雖
X29n0599_p0662c15║不次第，四一兼足也。△二、未來佛章開顯，如文。
X29n0599_p0662c16║舍利弗未來諸佛（至）究竟皆得一切種智。
X29n0599_p0662c17║△三、現在佛章正是化主，又三：初、標佛出之意。
X29n0599_p0662c18║舍利弗現在十方（至）安樂眾生。
X29n0599_p0662c19║如諸佛章中，唯以一大事因緣出現於世；此亦如
X29n0599_p0662c20║是，唯為饒益安樂眾生而出於世也。△次開權。
X29n0599_p0662c21║是諸佛亦以無量無數方便（至）而為眾生演說諸法。
X29n0599_p0662c22║△三顯實。
X29n0599_p0662c23║是法皆為一佛乘故（至）欲令眾生入佛之知見故。
X29n0599_p0662c24║舍利下，總顯人理也（現在佛章從初即量開權顯實，經舍利弗是諸佛下即當
X29n0599_p0663a01║總文，故前料簡中云三世佛章各明教行，後總明人理。若爾，何不秪合著現佛章中為四一文而用為總
X29n0599_p0663a02║耶？以經文初自云舍利弗是諸佛等，故知是總）。（一明四佛章竟）。△第二、廣
X29n0599_p0663a03║釋迦章。於六義中，無歎法希有，但有五：一、開權，二、
X29n0599_p0663a04║顯實，三、為五濁施方便，四、揀偽敦實，五、無虗妄。
X29n0599_p0663a05║今初。
X29n0599_p0663a06║舍利弗！我今復如是（至）方便力而為說法。
X29n0599_p0663a07║我今亦如是，我即釋迦，現在先三後一，如四佛不
X29n0599_p0663a08║異，故言亦復如是。知諸眾生有種種欲者，即是五
X29n0599_p0663a09║乘根性。欲，過去名根，現在名欲，未來名性。深心所
X29n0599_p0663a10║著者，即是根也。方便者，即隨宜開三乘權法也。△
X29n0599_p0663a11║二、顯實。
X29n0599_p0663a12║舍利弗！如此皆為一佛乘一切種智故。
X29n0599_p0663a13║佛乘是教一，一切是行一，種智所知是理一。△第
X29n0599_p0663a14║三、為五濁故施權，有二：先標意。
X29n0599_p0663a15║舍利弗！十方世界中尚無二乘，何況有三？
X29n0599_p0663a16║將舉五濁，先標其意。上已說諸佛開權顯實，未明
X29n0599_p0663a17║隱實施權。其玅法清淨，湛一如空，尚無帶二帶三
X29n0599_p0663a18║之權，況有單三單五之權。秪為五濁障重，實不得
X29n0599_p0663a19║宣，須施單五單三之權，亦施帶二帶三之權。故言
X29n0599_p0663a20║於一佛乘，分別說三，分別說於帶二帶三之三，及
X29n0599_p0663a21║單五單三之三。△次釋五濁之相有三：初唱數列
X29n0599_p0663a22║名。
X29n0599_p0663a23║舍利弗！諸佛出於五濁惡世（至）見濁命濁。
X29n0599_p0663a24║△二、明體相。
X29n0599_p0663b01║如是！
X29n0599_p0663b02║如是者，明體相也。體者，劫濁無別體，劫是長時，剎
X29n0599_p0663b03║那是短時，但約四濁立此假名，文云劫濁亂時，即
X29n0599_p0663b04║此義也。眾生濁亦無別體，攬見慢果報上立此假
X29n0599_p0663b05║名，文云眾生垢重，即此義也。煩惱濁指五鈍使為
X29n0599_p0663b06║體，見濁指五利使為體，命濁指連持色心為體。○
X29n0599_p0663b07║相者，四濁增劇，聚在此時。瞋恚增劇刀兵起，貪欲
X29n0599_p0663b08║增劇饑餓起，愚癡增劇疾疫起。三灾起故，煩惱倍
X29n0599_p0663b09║隆，諸見轉熾，麤弊色心，惡名穢稱，摧年減壽，眾濁
X29n0599_p0663b10║交湊，如水奔昏，風波鼓努，魚龍攪撓，無一憀賴，時
X29n0599_p0663b11║使之然。如劫初光音天墮地，地使有欲。如忉利天
X29n0599_p0663b12║入麤澀園，園生鬭心。是名劫濁相。（如水奔昏，謂水濁也。光音等者，
X29n0599_p0663b13║世界初成時，此天初下，即第二禪初天。初下人間，身有光明，猶能飛行，無男女根，無所食噉，如是乃至食
X29n0599_p0663b14║林藤地膚至粳米等。男女根生，具如俱舍劫章中明。地是惡緣，從緣而說，故云使然。如忉利等者，亦是舉
X29n0599_p0663b15║例，更顯地生欲惡故也。帝釋城外有四園苑，謂眾車、麤雜喜。諸天欲戰，從麤澀園出諸戰具，須車出車苑。
X29n0599_p0663b16║若歡喜園，入中生喜。欲界生欲，亦復如是。）煩惱濁者，貪海納流，未曾飽
X29n0599_p0663b17║足；瞋蚖吸毒，撓諸世間；癡暗頑嚚，過於漆墨；慢高
X29n0599_p0663b18║下視，陵忽無度；疑網無信，不可告實。是為煩惱濁
X29n0599_p0663b19║相。見濁者，無人謂有人，有道謂無道，十六知見六
X29n0599_p0663b20║十二等，猶如羅網又似稠林，纏縛屈曲不能得出，
X29n0599_p0663b21║是見濁相。眾生濁者，攬於色心，立一主宰，譬如黐
X29n0599_p0663b22║膠，無物不著，流宕六道，處處受生，如貧如短，名長
X29n0599_p0663b23║名富，是為眾生濁相。命濁者，朝生暮殞晝出夕沒，
X29n0599_p0663b24║波轉煙迴瞬息不住，是命濁相。濁相眾多不能具
X29n0599_p0663c01║說。次第者，煩惱見為根本，從此二濁成於眾生，從
X29n0599_p0663c02║眾生有連持命此四經時，謂為劫濁也。
X29n0599_p0663c03║料揀者，問：五濁若障大，華嚴中未除濁而聞法者，
X29n0599_p0663c04║何也？答：此應四句分別：一、大乘根利障重，以根利
X29n0599_p0663c05║故重障不能障，此土華嚴初聞大乘者是也；二、根
X29n0599_p0663c06║利障輕；三、根鈍障輕，他方淨土聞大乘者是也；四、
X29n0599_p0663c07║根鈍障重，如此土身子等除濁方聞大乘者是也。
X29n0599_p0663c08║問：五濁障小不？答：此就小乘，應四句分別：小乘根
X29n0599_p0663c09║利遮輕障不能障，身子是也；根利遮重障亦不能
X29n0599_p0663c10║障，央掘是也；根鈍遮輕亦不為障，槃特是也；根鈍
X29n0599_p0663c11║遮重此則成障，不聞小乘不得度者是。（央堀魔羅，此云一切，
X29n0599_p0663c12║世間現婆羅門子。母䟦陀羅，幼失父，年十二，色力人相具足，慧辨聰明。師摩尼䟦陀羅婆羅門，通達四毗
X29n0599_p0663c13║陀經。時師暫受王請，留世間現守舍。婆羅門婦年少端正，於世間現生愛染心，前執其衣。世間現言：仁今
X29n0599_p0663c14║便是我之母，如何尊處而行非法？內懷愧悚，捨衣遠避。其婦懷慚，以繩自縊，足未離地。摩尼䟦陀羅事畢
X29n0599_p0663c15║還家，見婦自懸，以刀截繩，高聲大叫：誰為此事？時婦答言：是世間現欲行非法，強見凌逼，作如是事。䟦陀
X29n0599_p0663c16║先知此人有大功德，思惟是已，語世間現：汝是惡人，毀辱所尊。汝今非復真婆羅門，當殺千人，可得除罪。
X29n0599_p0663c17║世間現奉命，即殺千人，還禮師足。師復告言：更當殺千人，一人一指，作鬘冠首而還，然後得成婆羅門。央
X29n0599_p0663c18║掘即殺千人指，少一見母，即欲殺母。世尊現其前，捨母欲殺佛，佛示現避去。世間現說偈云：住住大沙門，
X29n0599_p0663c19║白淨王太子，我是央掘魔，今當稅一指。世尊答偈云：住住央掘魔，輸汝慧劒稅，我住無生際，而汝不覺知。
X29n0599_p0663c20║乃至世尊向央掘說偈言：汝來央掘魔，出家受三皈。央掘說偈答言：此乘是大乘，說名無礙智，是故我今
X29n0599_p0663c21║日，歸依於如來。乃至世尊歎言：善哉央掘！善來比丘！即成沙門，威儀具足如舊比丘。爾時十方諸佛遣大
X29n0599_p0663c22║菩薩曰：今釋迦牟尼佛與大法將戰，降大師子度無量眾。乃至央掘問佛如來言：我住無生際住解脫地，
X29n0599_p0663c23║云何而復住此娑婆世界？願說因緣。佛告央掘：汝當與文殊師利俱往十方，各過恒河沙世界，一一界中
X29n0599_p0663c24║諸佛問如是義，猶如鴈王從此而去。彼一一佛皆答言：釋迦牟尼佛即是我身，汝還當為汝說。央掘與文
X29n0599_p0664a01║殊師利即還本國，具述上事請佛為答。佛即告言：央掘魔羅！涅槃無生際即是如來，如來即是涅槃無生
X29n0599_p0664a02║際云云。此經有四卷，劉宋求那䟦陀羅譯，但錄其大概耳。）（○槃特比丘無多聞性，佛令誦苕帚二字。誦帚
X29n0599_p0664a03║忘苕，誦苕忘帚。一日連誦，出曰苕帚。豁然心開，證阿羅漢果。）
X29n0599_p0664a04║問：自有不在華嚴、不在三藏，而得聞大、聞小乘者，
X29n0599_p0664a05║何也？答：此就四教，教教中作四門分別：根利遮輕
X29n0599_p0664a06║者，聞非空非有門入也；根利遮重者，聞亦空亦有
X29n0599_p0664a07║門入也；根鈍遮輕者，聞空門入也；根鈍遮重者，聞
X29n0599_p0664a08║有門入也。兩教四門約小乘分別，兩教四門約大
X29n0599_p0664a09║乘分別，細推可解。
X29n0599_p0664a10║若論因果，則二因三果（二因謂煩惱及見，餘三是果，義兼依正）。論人
X29n0599_p0664a11║法，一人四法，人謂眾生，法即餘四。論：三障、二報障、
X29n0599_p0664a12║二煩惱障，業在其間（二報者，即眾生、命。二煩惱者，見亦通得名煩惱故。業在其
X29n0599_p0664a13║間者，煩惱潤業，業能招報，故云其間）。
X29n0599_p0664a14║論三假，眾生是因成假，命是相續假，相待假可知
X29n0599_p0664a15║（眾生下中論三假門。相待可知者，即劫、煩惱、見也。劫即長短相待，煩惱違順等相待，見即有無等相待。若
X29n0599_p0664a16║通論各具三假，依正二報莫不皆從三假而成。今從分別，且別說也，故別對之）。
X29n0599_p0664a17║問：既言五濁，何者是五清？答：準例邪正三毒，邪是
X29n0599_p0664a18║五濁、正是五清。他方淨土無邪三毒，則五濁障輕，
X29n0599_p0664a19║此義可知（言正三毒者，他方淨土如阿閦國，亦有女人無邪欲故。舉一準餘，諸可例識）。
X29n0599_p0664a20║△三、結釋。
X29n0599_p0664a21║舍利弗劫濁亂時（至）於一佛乘分別說三。
X29n0599_p0664a22║（第三為五濁釋施權竟）。△第四、揀偽敦真，文二：初、
X29n0599_p0664a23║揀真偽，二、開除釋疑。初又為二：一、若不聞知非真
X29n0599_p0664a24║弟子，二、聞不信受成增上慢。今初。
X29n0599_p0664b01║舍利弗若我弟子（至）非辟支佛。
X29n0599_p0664b02║如世弟子隨順師法繼嗣傳燈，若不聞不知師之
X29n0599_p0664b03║正法，則無法可順。何謂弟子？如來昔為五濁說三，
X29n0599_p0664b04║汝隨順得涅槃，得聞得知名為弟子。今五濁既除，
X29n0599_p0664b05║為汝說一，何意不聞不知？不聞者即不聞教一，不
X29n0599_p0664b06║知者即不知行一，非真即非理一，非弟子即非人
X29n0599_p0664b07║一也。△二、聞不信受成增上慢。
X29n0599_p0664b08║又舍利弗（至）若不信此法，無有是處。
X29n0599_p0664b09║不信成慢者，此敦其使信。何者？汝自謂是後身，身
X29n0599_p0664b10║尚無量，實非後身；汝自謂究竟，猶餘二百由旬，實
X29n0599_p0664b11║非究竟。未得謂得，豈非增上慢耶？真羅漢者，濁除
X29n0599_p0664b12║根利，知非究竟；信真實法未是後身，不起上慢，知
X29n0599_p0664b13║非究竟。信於究竟，即信理一；無增上慢，即成行一。
X29n0599_p0664b14║信則信教，是為教一；是佛弟子，則人一也。△第二、
X29n0599_p0664b15║開除釋疑，又二：先開除。
X29n0599_p0664b16║除佛滅度後（至）受持讀誦解義者是人難得。
X29n0599_p0664b17║除，佛滅後不成增上慢。次所以者何？佛滅下明好
X29n0599_p0664b18║人難得、深經難解，亦不成上慢。若佛在世正說此
X29n0599_p0664b19║經，不信不受非真羅漢，成增上慢。若佛滅後方得
X29n0599_p0664b20║羅漢者，偏執權經不信圓法，聽許非增上慢。又佛
X29n0599_p0664b21║雖入滅此經尚在，不信不受應是上慢耶？即得開
X29n0599_p0664b22║除。佛滅度後雖有此經解其文義者，此人難遇羅
X29n0599_p0664b23║漢不信不解，亦聽許非增上慢。△次、釋疑。
X29n0599_p0664b24║若遇餘佛，於此法中便得決了。
X29n0599_p0664c01║若佛滅後，解經人難遇得羅漢者，即永入涅槃耶？
X29n0599_p0664c02║即釋云：是人雖生滅度之想，捨命已後，便生界外
X29n0599_p0664c03║有餘之國，值遇餘佛，得聞此經，即便決了。釋論第
X29n0599_p0664c04║九十三釋畢定品云：羅漢受先世身，身必應滅，住
X29n0599_p0664c05║在何處，而具足佛道？答：羅漢三界漏因緣盡，更不
X29n0599_p0664c06║復生三界，出三界外，有淨佛土，無煩惱名，於是國
X29n0599_p0664c07║土佛所，聞法華經，具足佛道。即引法華云：有羅漢
X29n0599_p0664c08║若不聞法華，自謂得滅度，我於餘國為說是事，汝
X29n0599_p0664c09║皆作佛。論既引經為證，今釋經還將論解。南嶽師
X29n0599_p0664c10║云：餘佛者，四依也。羅漢遇之，聞經決了。又羅漢修
X29n0599_p0664c11║念佛定，見十方佛，為說此經，便得決了。又凡夫行
X29n0599_p0664c12║人，苦到懺悔，見十方佛，為說亦得決了（第四、揀偽
X29n0599_p0664c13║敦真竟）。△第五、明無虗妄止物謗心
X29n0599_p0664c14║舍利弗汝等當一心信解（至）唯一佛乘。
X29n0599_p0664c15║文三：初勸信釋迦實說，次諸佛如來下勸信諸佛，
X29n0599_p0664c16║三無有餘乘下結成不虗也（初法說周長行竟）。△
X29n0599_p0664c17║第二、偈頌有一百二十一行，分二：初四行一句頌
X29n0599_p0664c18║上許答，後一百十六行三句頌上正答。上許答有
X29n0599_p0664c19║三，謂順、誡、揀。今不頌順，但頌揀誡。
X29n0599_p0664c20║爾時，世尊欲重宣此義，而說偈言：
X29n0599_p0664c21║比丘比丘尼（至）舍利弗善聽。
X29n0599_p0664c22║初三行半頌上五千退上慢。我慢不信四眾通有，
X29n0599_p0664c23║但出家二眾多修道得禪，謬謂聖果偏起上慢，在
X29n0599_p0664c24║俗矜高多起我慢，女人智淺多生邪僻。不自見其
X29n0599_p0665a01║過者，三失覆心藏玼揚德，不能自省是無慚人也，
X29n0599_p0665a02║若自見過是有羞僧也。於戒有缺漏者，律儀有失
X29n0599_p0665a03║名缺，定共道共有失名漏，無道定等故內起惡覺
X29n0599_p0665a04║如玉含瑕，無律儀故外動身口如玉露瑕，覆罪自
X29n0599_p0665a05║得故名護惜。小智者，不得學無學智而有世間小
X29n0599_p0665a06║智，妄謂有漏以為無漏，小中之小故言小智也。糟
X29n0599_p0665a07║糠者，無無漏禪定潤故如糟，無理慧故如糠，是五
X29n0599_p0665a08║千等有世間禪如糟，有文字解如糠，封文失旨如
X29n0599_p0665a09║糠無米。又糟糠譬其無大機，枝葉譬其非好器，悉
X29n0599_p0665a10║不任用故須遣之。此眾無枝葉二句，頌上眾已清
X29n0599_p0665a11║淨。舍利弗善聽一句，即頌上誡許誡令善聽也。△
X29n0599_p0665a12║後一百十六行三句頌上正答，又為二：初從諸佛
X29n0599_p0665a13║所得法下，有七十三行一句頌四佛章門。二、從今
X29n0599_p0665a14║我亦如是下，有四十三行半，頌上釋迦章門。就初
X29n0599_p0665a15║又為四：初、三十四行三句，頌上諸佛門；第二、有二
X29n0599_p0665a16║十七行半，頌過去佛門；第三、有六行半，頌未來佛
X29n0599_p0665a17║門；第四、有四行半，頌現在佛門。今就初頌諸佛章
X29n0599_p0665a18║門中，文為五：初、五行三句，頌諸佛施權；第二、十三
X29n0599_p0665a19║行，頌諸佛顯實；第三、四行半，頌上勸信；第四、九行
X29n0599_p0665a20║半，舉五濁；第五、兩行，頌上不虗。今初二：初、四行一
X29n0599_p0665a21║句，頌施權；
X29n0599_p0665a22║諸佛所得法（至）優波提舍經。
X29n0599_p0665a23║諸佛所得法者，修道得於諸權法也。無量方便力
X29n0599_p0665a24║下，頌上無數方便種種因緣演說諸法也。眾生心
X29n0599_p0665b01║念者，頌上隨宜說法也。頌中廣出隨宜之相，即是
X29n0599_p0665b02║照九法界機說七方便，總言九七不可定判，故言
X29n0599_p0665b03║若干。隨欲之宜，應用世界悉檀；隨性之宜，應用為
X29n0599_p0665b04║人悉檀；隨惡業宜，應用對治悉檀。現起希望名念，
X29n0599_p0665b05║法門不同名種種。過去所習名性，現在欣樂名欲。
X29n0599_p0665b06║或可習欲成性，成性生習欲。善惡業者，七方便傳，
X29n0599_p0665b07║傳為善惡（云云）。佛以權智照諸方便性欲，然後以
X29n0599_p0665b08║諸因緣譬喻，隨其所宜說九部經。十二部如玄義
X29n0599_p0665b09║中說（九部經者，九部法為二乘說，從十二部經出九部修多羅，闕大乘、方等、授記及無問自說
X29n0599_p0665b10║也。優波提舍，此云論議，餘名可解。十二部頌云：長行重頌并授記，孤起無問而自說。因緣譬喻及本事，本
X29n0599_p0665b11║生方廣未曾有，論議俱成十二名，廣如大論三十三）。△二、一行半結施權之
X29n0599_p0665b12║意。
X29n0599_p0665b13║鈍根樂小法（至）為是說涅槃。
X29n0599_p0665b14║前世根鈍，今世無機，不堪聞大，故言不行深玅道。
X29n0599_p0665b15║前世貪著障重，今世眾苦所惱，唯可聞小，故言為
X29n0599_p0665b16║是說涅槃也（初五行三句頌諸佛施權竟）。△第二
X29n0599_p0665b17║十三行，頌諸佛顯實。文四：初、三行頌理一。
X29n0599_p0665b18║我設是方便（至）以故說是經。
X29n0599_p0665b19║令得入佛慧，頌上一大事因緣也。決定說大乘，總
X29n0599_p0665b20║頌開示悟佛知見。入大乘為本，頌上入佛知見也。
X29n0599_p0665b21║△二、四行半頌上諸佛但教化菩薩以明人。一。
X29n0599_p0665b22║有佛子心淨（至）皆成佛無疑。
X29n0599_p0665b23║（僭補曰：此四行半偈，總頌人一，然更有三周差別之意。前三行半，明為上根法說及授記，與舍利弗同也。
X29n0599_p0665b24║後一行，為三乘人作譬說、因緣說及授記，與四大弟子等同也。初分為五：初一行，三軌行道。心淨，是入慧
X29n0599_p0665c01║悲室。柔輭，是著忍辱衣。利根，是坐法空座。無量諸佛所二句，是安住三法中，於無量佛所，上求下化，故云
X29n0599_p0665c02║而行深玅道，謂修行實相玅法也。二、為此佛子下一行，說法授記，明為說實相玅法，授記作佛，正與舍利
X29n0599_p0665c03║弗初周聞法得記同也。三、以深心下半偈，念佛修戒。深心念佛者，心佛一如，法界一相，繫緣法界，是文殊
X29n0599_p0665c04║一行三昧，念實相佛也。修持淨戒，兼得六度，是深心修六波羅蜜，度度到彼岸也。四、此等聞得佛半偈，得
X29n0599_p0665c05║記大喜，謂聞授記得佛，而得如來無量大喜，充滿法身也。五、佛知彼心下半偈，稱機法說，明為大機，直說
X29n0599_p0665c06║大乘實相，雖則為實施權，究竟開權顯實也。初三行半竟後一行，明為三乘人作譬說、因緣說一句偈，皆
X29n0599_p0665c07║為授記，與四大弟子等同也。）△三、一行三句頌上教一。
X29n0599_p0665c08║十方佛土中（至）說佛智慧故。
X29n0599_p0665c09║假名引導，即方便教也。牒假名三教，顯佛慧一教。
X29n0599_p0665c10║無二者，無通教中半滿相對之二也。無三者，無三
X29n0599_p0665c11║藏中之三。如此等二三，皆是假名字，引導諸眾生，
X29n0599_p0665c12║令入一佛乘也。△四、有三行三句，頌上諸有所作，
X29n0599_p0665c13║常為一事，行一文也。
X29n0599_p0665c14║諸佛出於世（至）此事為不可。
X29n0599_p0665c15║事即是行，終不以小乘濟度於眾生，即是頌上常
X29n0599_p0665c16║為一大事之意也。佛自住大乘，以此度眾生，頌上
X29n0599_p0665c17║唯以佛之知見示悟眾生，後一行釋不以小度之
X29n0599_p0665c18║意（第二十三行頌諸佛顯實竟）。△第三、四行半頌
X29n0599_p0665c19║上勸信，有二：初、二行半舉果勸信。舉果中，初行半
X29n0599_p0665c20║明內心。
X29n0599_p0665c21║若人信歸佛（至）而獨無所畏。
X29n0599_p0665c22║若人信歸佛如來不欺誑者，明佛心清淨，無明慳
X29n0599_p0665c23║垢眾惡已斷，淨心中說，故是可信。△次一行，明外
X29n0599_p0665c24║色。
X29n0599_p0666a01║我以相嚴身，光明照世間，無量眾所尊，為說實相印。
X29n0599_p0666a02║身相炳著，光色端嚴，內無闇惑，外有光明，則口無
X29n0599_p0666a03║欺誑，為眾所尊，說大乘印，則可信受。△後二行舉
X29n0599_p0666a04║因勸信。此亦為二：一、明昔誓。
X29n0599_p0666a05║舍利弗當知，我本立誓願，欲令一切眾，如我等無異。
X29n0599_p0666a06║我昔誓願，非但自誓菩提，亦誓眾生同入佛慧。今
X29n0599_p0666a07║酬誓故說，是亦可信。△二、明願滿。
X29n0599_p0666a08║如我昔所願，今者已滿足，化一切眾生，皆令入佛道。
X29n0599_p0666a09║今菩提既滿，眾生亦入。汝既自證佛慧，亦驗我誓
X29n0599_p0666a10║不虗。結成舉因勸信也。問：本誓既普，今眾生尚多，
X29n0599_p0666a11║願云何滿？答：佛三世益物，今明現在，論願滿也。（第
X29n0599_p0666a12║三、四行半頌上勸信竟。）△第四、九行半，舉五濁。上
X29n0599_p0666a13║明五濁在釋迦章後，今頌文在總佛門末，釋迦門
X29n0599_p0666a14║中又更重出。此明諸佛同出五濁，皆先三後一也。
X29n0599_p0666a15║此文為四：初、一行，總明五濁障大。
X29n0599_p0666a16║若我遇眾生，盡教以佛道，無智者錯亂，迷惑不受教。
X29n0599_p0666a17║若我遇眾生者，中阿含十二云：劫初光音天下生
X29n0599_p0666a18║世間，無男女尊卑，眾共生世，故言眾生。此據最初
X29n0599_p0666a19║也。若攬眾陰而有，假名眾生，此據一期受報也。若
X29n0599_p0666a20║言處處受生，故名眾生者，此據業力五道流轉也。
X29n0599_p0666a21║正法念云：十種眾生，謂長、短、方、圓、三角、青、黃、赤、白、
X29n0599_p0666a22║紫。云何眾生生死長？在地獄時，身受不可思議苦，
X29n0599_p0666a23║心念無量無邊惡；在畜生時，身迭相吞噉，心迭相
X29n0599_p0666a24║逼惱；在於鬼時，身若燒山，心如沸鑊，邪見熾盛，觝
X29n0599_p0666b01║突癡兇；在人時，身、口、意常作不饒益事以自勞苦，
X29n0599_p0666b02║身、口、意常念不饒益事以自牽纏；在天時，耽染六
X29n0599_p0666b03║塵，縱逸嬉戲，不聞正法，杜塞福源。是名眾生生死
X29n0599_p0666b04║長。云何眾生生死短？在地獄時，能一念寂靜心取
X29n0599_p0666b05║戒；在畜生時，能一念靜心皈依三寶；在餓鬼時，能
X29n0599_p0666b06║一念靜心靜諸根；在人時，能修六度，養父母，敬三
X29n0599_p0666b07║寶，以善嚴身口意；在天時，能捨天樂，持戒樂禪，教
X29n0599_p0666b08║化讀誦，梵行少語，是為眾生生死短（言梵行少語者，欲界諸地
X29n0599_p0666b09║法爾多語，以有言語皆由覺觀，以少語故覺觀少，煩惱漸薄，故云短也）。云何眾生方
X29n0599_p0666b10║生死？如鬱單越於一切物無我所捨，身必上天，從
X29n0599_p0666b11║天上又上天，唯向升善處，是名生死方楞（方者，猶如方物，
X29n0599_p0666b12║動靜定故，於此死已，定生天上）。云何眾生圓生死？唯在三途四趣
X29n0599_p0666b13║中團圞圓轉，如旋火煙迴是也。云何三角生死？謂
X29n0599_p0666b14║善業、不善業、無記等是也（角者，聚也，諸律論文多以聚名角）。云何
X29n0599_p0666b15║眾生青生死？恒入闇地獄，常怖怕是也。云何眾生
X29n0599_p0666b16║黃生死？餓鬼饑羸萎黃是也。云何眾生赤生死？畜
X29n0599_p0666b17║生迭相食噉，流血赫然是也。云何眾生白生死？謂
X29n0599_p0666b18║人中、天中白業善道。如諸天臨死時，餘天語言：汝
X29n0599_p0666b19║生人道去，南閻浮提是汝作福處。若人臨死，知識
X29n0599_p0666b20║語言：汝向天中去。當知兩處是白生死。又第五云：
X29n0599_p0666b21║心畫地獄黑色、鬼鴿色、畜生黃、人赤、天白。此義云
X29n0599_p0666b22║何？答：上說五道果報，今說五道造業，故其不同耳。
X29n0599_p0666b23║如是等眾生，若與佛相遇，眾生以苦惱自煎，諸佛
X29n0599_p0666b24║以大悲濟物，悲與苦相對，故言相遇。又佛如、眾生
X29n0599_p0666c01║如，一如無二，天性相關，故言相遇。夫大悲恒愍眾
X29n0599_p0666c02║生，若以人天教我，則墮闇惑，止免青黃赤紫等生
X29n0599_p0666c03║死，非教佛道。若遇眾生令修小乘，我則墮慳貪，此
X29n0599_p0666c04║事為不可，秖出二十五有。若遇眾生教令通別，我
X29n0599_p0666c05║則墮偏僻，失佛知見。今皆令眾生得實相玅慧，體
X29n0599_p0666c06║達一切皆是佛法、無非正道，此則盡教以佛道，生
X29n0599_p0666c07║死苦永盡。我常如是說，但眾生根鈍罪重，不可如
X29n0599_p0666c08║願。過去有佛，號住無住，發願使己國眾生同日同
X29n0599_p0666c09║時成佛，即日滅度。又賢劫前有佛，號平等，亦願己
X29n0599_p0666c10║國及十方眾生亦同一日成佛，即日滅度。今日有
X29n0599_p0666c11║佛，復有眾生，云何耶？佛言：止！止！我前所言得人身
X29n0599_p0666c12║者耳。頗有發願令五道同日成佛不？佛言：不可以
X29n0599_p0666c13║非器之身成無上道，要先化三趣令得人天，然後
X29n0599_p0666c14║乃可如願。三趣非善道，何能成佛？如人求寶聚，不
X29n0599_p0666c15║於空中求。△二、六行別明五濁，為五：初、二行明眾
X29n0599_p0666c16║生濁。
X29n0599_p0666c17║我知此眾生（至）備受諸苦毒。
X29n0599_p0666c18║善本者，真如實相也。不依此種善根，故不感大也。
X29n0599_p0666c19║堅著五欲者，即諸惡之本。從癡有愛，則我病生。△
X29n0599_p0666c20║二、一行別明命濁。
X29n0599_p0666c21║受胎之微形，世世常增長，薄德少福人，眾苦所逼迫。
X29n0599_p0666c22║觀心釋者，一念心起即為未來作業，業即胎，胎業
X29n0599_p0666c23║無窮世世不斷，不斷即是增長也。受胎之形，形即
X29n0599_p0666c24║五陰，陰名世，壽命連持諸陰入世，初從薄酪已至
X29n0599_p0667a01║老死，故名世世增長，是命濁受陰身。經說凡夫受
X29n0599_p0667a02║身，初七未轉異，二七有生相如薄酪，三七如厚酪，
X29n0599_p0667a03║四七如凝酥，五七如坏，六七如肉摶，七七於肉摶
X29n0599_p0667a04║生五疱頭手脚等，八七又五疱一頭兩膊兩腕，九
X29n0599_p0667a05║七續生二十四疱，四疱作眼耳鼻舌，二十疱為二
X29n0599_p0667a06║十指，十七轉現腹相，漸漸皮骨分解作諸異相，生
X29n0599_p0667a07║七百筋七千脉，隨所須相用一風染之，須白相白
X29n0599_p0667a08║風染，乃至餘風亦如是。香風故安隱端正，臭風故
X29n0599_p0667a09║不安隱則醜陋邪戾，後出胎食五穀則生八萬戶
X29n0599_p0667a10║蟲也。△三、一行是見濁。
X29n0599_p0667a11║入邪見稠林，若有若無等，依止此諸見，具足六十二。
X29n0599_p0667a12║五見交加，如稠林密茂，若有是常見，若無是斷見，
X29n0599_p0667a13║因此二見生六十二。或云：外道計我有四句：色即
X29n0599_p0667a14║是我，離色是我，色大我小，我住色中，我大色小，色
X29n0599_p0667a15║住我中。四陰亦爾，是為二十。三世為六十，并根本
X29n0599_p0667a16║為六十二，如大品中說。△四、一行頌煩惱濁。
X29n0599_p0667a17║深著虗妄法，堅受不可捨。我慢自矜高，諂曲心不實，
X29n0599_p0667a18║△五一行頌劫濁。
X29n0599_p0667a19║於千萬億劫，不聞佛名字，亦不聞正法，如是人難度。
X29n0599_p0667a20║長時無佛法，即是劫濁。又上來四濁集在時中，故
X29n0599_p0667a21║名劫濁。如是人難度者，五濁障故，不信一乘，則不
X29n0599_p0667a22║可度也。觀解者，念念惡覺，永無正觀，自覺即不見
X29n0599_p0667a23║佛，心無八正即不聞法，此心難度。△三、一行為五
X29n0599_p0667a24║濁故即權為說小。
X29n0599_p0667b01║是故舍利弗，我為設方便，說諸盡苦道，示之以涅槃。
X29n0599_p0667b02║△四、一行半即是終令入大。
X29n0599_p0667b03║我雖說涅槃（至）來世得作佛。
X29n0599_p0667b04║析三界妄盡，滅色取空，則非真滅。若體達無明本
X29n0599_p0667b05║無常寂，即是真滅。雖本無常寂，若不修道，無由契
X29n0599_p0667b06║會。故言佛子行道已，來世得作佛也（第四九行半
X29n0599_p0667b07║舉五濁竟）。△第五、兩行頌上不虗。上云：汝等當信
X29n0599_p0667b08║佛之所說，言不虗妄。勸信前已頌訖，不虗今更頌。
X29n0599_p0667b09║初二句先明，釋迦先開三。
X29n0599_p0667b10║我有方便力，開示三乘法，
X29n0599_p0667b11║△次兩句明諸佛，後顯實互現耳。
X29n0599_p0667b12║一切諸世尊，皆說一乘道，
X29n0599_p0667b13║△後一行正明不虗
X29n0599_p0667b14║今此諸大眾，皆應除疑惑，諸佛語無異，唯一無二乘。
X29n0599_p0667b15║前權後實，誠言不虗，勿生疑也。（已上三十四行三
X29n0599_p0667b16║句頌上諸佛門竟）。△第二、二十七行半，頌上過去
X29n0599_p0667b17║佛章。文為二：初、二行頌說，三、
X29n0599_p0667b18║過去無數劫（至）演說諸法相。
X29n0599_p0667b19║△二、有二十五行半頌顯一。上文顯實，兼有四一，
X29n0599_p0667b20║今偈具頌。於中又二：初、一行略頌上三一。
X29n0599_p0667b21║是諸世尊等，皆說一乘法，化無量眾生，令入於佛道。
X29n0599_p0667b22║皆說一乘法，即是頌教一。化無量眾生，頌人一。令
X29n0599_p0667b23║入於佛道，即頌理一，兼得行一。△二、有二十四行
X29n0599_p0667b24║半約五乘廣頌顯一。就文為二：初、一行半總約五
X29n0599_p0667c01║乘以顯一。
X29n0599_p0667c02║又諸大聖主（至）助顯第一義。
X29n0599_p0667c03║天人羣生類，是舉諸乘以明人一。更以異方便，舉
X29n0599_p0667c04║諸行以顯行一，兼得教一。第一義是正因佛性，即
X29n0599_p0667c05║是理一。又異方便者，若用圓玅正觀，此即實相方
X29n0599_p0667c06║便，不名為異。若用七方便觀，助顯第一義者，名異
X29n0599_p0667c07║方便。△二、有二十三行別約五乘以顯真實，即為
X29n0599_p0667c08║三：初、二行明菩薩乘。
X29n0599_p0667c09║若有眾生類（至）皆已成佛道。
X29n0599_p0667c10║若作五乘釋者，但是六度菩薩乘；若作七方便釋
X29n0599_p0667c11║者，兼得通別菩薩乘。何者？三教大乘皆行六度，而
X29n0599_p0667c12║運心有異相，心行六度即三藏菩薩，無相即通教，
X29n0599_p0667c13║非相非無相次第行六度即別教。今但列六度，未
X29n0599_p0667c14║知定判屬誰。尋上文云更以異方便者，非獨六度
X29n0599_p0667c15║菩薩，即三教菩薩方便，昔聞法皆已成教一，昔六
X29n0599_p0667c16║度行皆已成行一，如是諸人等皆已成人一，皆已
X29n0599_p0667c17║成佛道皆已理一也。△二、一行明二乘
X29n0599_p0667c18║諸佛滅度後，若人善輭心，如是諸眾生，皆已成佛道。
X29n0599_p0667c19║從諸佛滅度後，若人善輭心一行開，聲聞緣覺皆
X29n0599_p0667c20║入一乘。何以得知？大品歎阿羅漢心調柔輭。又淨
X29n0599_p0667c21║名云：住調伏心是賢聖行。是以知之，昔善輭心皆
X29n0599_p0667c22║成行一，諸人等是人一，成佛道是理一。△三、二十
X29n0599_p0667c23║行明人天乘。不彰是人天，但明造像起塔，專至散
X29n0599_p0667c24║亂，故知是天人業。問：人天小善，應住果報，云何皆
X29n0599_p0668a01║言已成佛道？答：此應明三佛性義。大經言復有佛
X29n0599_p0668a02║性，善根人有，闡提人無者，即是人天小善，低頭舉
X29n0599_p0668a03║手，為山始簣，合抱初毫。昔方便未開，謂住果報。今
X29n0599_p0668a04║開方便行，即是緣因佛性，能趣菩提，成顯實之義
X29n0599_p0668a05║也。就此為二：前十九行約天人小善，成緣因種子，
X29n0599_p0668a06║以明顯實；後一行約了因種子，以明顯實。尋文可
X29n0599_p0668a07║解。前十九行為十：初三行半約造塔明天乘。
X29n0599_p0668a08║諸佛滅度已（至）積土成佛廟。
X29n0599_p0668a09║因時至心，傾財捨寶；果時任運，自然受樂。故是天
X29n0599_p0668a10║乘也。木樒者，長安有木名樒，亦任造像。金光明云：
X29n0599_p0668a11║以佛舍利如芥粟許，置小塔中，三十三天已有自
X29n0599_p0668a12║然果報。即其義也。△二。一行童子戲砂作塔，即是
X29n0599_p0668a13║人業。
X29n0599_p0668a14║乃至童子戲，聚沙為佛塔，如是諸人等，皆已成佛道。
X29n0599_p0668a15║因時汎汎悠然作善，果時作意勤求得樂，故是人
X29n0599_p0668a16║業成佛道，則是理一人一。△三、四行約志心造像
X29n0599_p0668a17║明天業。
X29n0599_p0668a18║若人為佛故（至）皆已成佛道。
X29n0599_p0668a19║優婆塞戒經不許用膠，得失意罪。而此經用者，古
X29n0599_p0668a20║師云：外國用樹膠耳。光宅言：或有處必須於像，聽
X29n0599_p0668a21║許用牛皮膠。若有他物，即不得用也。有言：大豆汁
X29n0599_p0668a22║可代膠清。然牛皮終是不淨物，後得不淨果報。不
X29n0599_p0668a23║淨錢不任造像，可換取如法淨錢。造像地持，不用
X29n0599_p0668a24║雌黃臭物。戒經不許造半身像，得失意罪。善相不
X29n0599_p0668b01║起，墮落生死中。然造像各有所擬，若當堂佛必須
X29n0599_p0668b02║坐，消息佛或坐或臥，行動佛必應立。而弟子於塔
X29n0599_p0668b03║殿立像前，不得坐，此處定屬佛故。若白衣舍餘處
X29n0599_p0668b04║坐像前，不能久立，乞坐者得立像前，即不得坐也。
X29n0599_p0668b05║造像功德，經略明十一功德：一者世世眼目清潔；
X29n0599_p0668b06║二者生處無惡；三者常生貴家；四者身如紫磨金
X29n0599_p0668b07║色；五者豐饒珍寶；六者生賢善家；七者生得為王；
X29n0599_p0668b08║八者作金輪王；九者生梵天壽命一劫；十者不墮
X29n0599_p0668b09║惡道；十一者後生還能敬重三寶。又云：若人臨終
X29n0599_p0668b10║發言造像，乃至如麥𪍿，能除三世八十億劫生死
X29n0599_p0668b11║之罪。當知此等功德，竝是華報，果在佛地也。△四、
X29n0599_p0668b12║一行明人業。
X29n0599_p0668b13║乃至童子戲，若草木及茟，或以指爪甲，而畵作佛像。
X29n0599_p0668b14║（僭補曰：茟，音委，艸木華始生者。謂用草木茟指爪以畵佛像，雖是童戱，皆成佛道。）△五、一
X29n0599_p0668b15║行半結成顯實。
X29n0599_p0668b16║如是諸人等（至）度脫無量眾。
X29n0599_p0668b17║諸人皆成人一，漸漸積功德即成行一，佛道即成
X29n0599_p0668b18║理一，但化菩薩即成教一，說法教化也。△六、三行
X29n0599_p0668b19║半約諸塵供養明天業。
X29n0599_p0668b20║若人於塔廟（至）皆已成佛通。
X29n0599_p0668b21║△七、一行約散心用塵供養明人業。
X29n0599_p0668b22║若人散亂心，乃至以一華，供養於畵像，漸見無數佛。
X29n0599_p0668b23║△八、一行約身業供養明天人業。
X29n0599_p0668b24║或有人禮拜，或復但合掌，乃至舉一手，或復小低頭。
X29n0599_p0668c01║禮拜一句，五體著地是上禮，即天業。合掌低頭是
X29n0599_p0668c02║中禮，即人業。△九，一行半結成。
X29n0599_p0668c03║以此供養像（至）如薪盡火滅。
X29n0599_p0668c04║非但顯實自成佛道，亦能施權薪盡涅槃也。△十
X29n0599_p0668c05║有一行，約口業例，上應具天人，今但出人業。
X29n0599_p0668c06║若人散亂心，入於塔廟中，一稱南無佛，皆已成佛道。
X29n0599_p0668c07║南無，或言度我，又云歸命，畢命歸佛耳。調達臨終
X29n0599_p0668c08║稱南無，未得稱佛，便墮地獄。佛記其從地獄出，當
X29n0599_p0668c09║作辟支佛，字曰南無。外國事天像者，以金為像頭，
X29n0599_p0668c10║賊來盜之，取不能得，即稱南無佛，便得頭。明日眾
X29n0599_p0668c11║聚云：天像失頭，便是無天來著耳。著者，云何失頭？
X29n0599_p0668c12║天即降一人云：賊來取頭，即稱南無佛，諸天皆驚
X29n0599_p0668c13║動，是故得我便。是故失頭。眾人云：天不如佛耶？既
X29n0599_p0668c14║不如者，何不事佛？賊稱南無佛，尚得天頭，況賢者
X29n0599_p0668c15║稱南無佛？十方尊神不可當，但精進，勿懈怠。那先
X29n0599_p0668c16║經云：人臨死稱南無佛，得免泥黎者云何？如人持
X29n0599_p0668c17║一石置水，石必沒無疑。若能持百石子置船上者，
X29n0599_p0668c18║必不沒。若直爾死，必入泥黎，如石置水。若臨死稱
X29n0599_p0668c19║南無佛，佛力故，令不入泥黎；般力故，使石不沒也。
X29n0599_p0668c20║胎經、報恩經云：華林園第三大會九十二億人者，
X29n0599_p0668c21║是釋尊遺法中一稱南無佛，人得見彌勒也。（上十
X29n0599_p0668c22║九行頌緣因種子竟）。△第二有一行明了因種子。
X29n0599_p0668c23║於諸過去佛，在世或滅後，若有聞是法，皆已成佛道。
X29n0599_p0668c24║問：何以約過去章廣明五乘？答：三世皆有，但未來
X29n0599_p0669a01║未起，現在始行。於證義弱，過去開權已久，受化之
X29n0599_p0669a02║人皆成四一。證義事強，搆之虗言不如驗之實事，
X29n0599_p0669a03║故於過去廣說五乘也。（僭補曰：經中散心念佛、聚沙為塔、指爪畵佛、合掌低
X29n0599_p0669a04║頭等，雖是人天小善，當時諸人皆於過去劫中成佛已竟。譬如毫末微芽，能成參天大樹；膚寸纖雲，能注
X29n0599_p0669a05║滂沱大雨。眾生亦爾，雖一念微善，皆從真如實相中流出，是為緣因佛性，終得菩提。譬如三艸二木，雖大
X29n0599_p0669a06║小有殊，皆一地所生、一雨所潤，究竟成就，理自然耳。過去既爾，現未亦然。此文既明，故後三佛章中不重
X29n0599_p0669a07║出。已上二十七行半，頌過去佛門竟也。）△第三、有六
X29n0599_p0669a08║行半頌上未來佛章。文為二：初、一行半頌說，三：
X29n0599_p0669a09║未來諸世尊（至）以無量方便。
X29n0599_p0669a10║△後五行頌顯一，為四：初一行頌人一。
X29n0599_p0669a11║度脫諸眾生，入佛無漏智，若有聞法者，無一不成佛。
X29n0599_p0669a12║△二、一行頌行一。
X29n0599_p0669a13║諸佛本誓願，我所行佛道，普欲令眾生，亦同得此道。
X29n0599_p0669a14║△三、兩行頌教一。
X29n0599_p0669a15║未來世諸佛（至）是故說一乘。
X29n0599_p0669a16║知法常無性者，實相常住無自性，乃至無無因性，
X29n0599_p0669a17║無性亦無性，是名無性。（知法常無性等者，一實理上性相二空，無性性空即
X29n0599_p0669a18║無四性。既云實相無自性等，故知即是理性性空。性空既爾，和空準知。無性亦無，即是相空。故知經中一
X29n0599_p0669a19║無性言具二無性，即是無性性無相性也。本自有之，故曰常無。知者照也，具如止觀第五不思議境中，一
X29n0599_p0669a20║念三千非自他等。既無四性，一念亦無，即是性空。既無一念，無念亦無，即是相空。即是不思議之二空也。
X29n0599_p0669a21║若不了今家依於智論中論等，準理準義緣於心性，立此二空諸無可準，非用法相者之所逮也。故於實
X29n0599_p0669a22║道須閑修性。若本自二空，即是性德。若推檢入空，即是修德。推而不成，須修萬行正助合行。行中具足一
X29n0599_p0669a23║切諸行，方名緣因。聞斯義已，方乃名閑。問：世間因緣，可以四句了生無生。今性本淨，非關緣起，何須以此
X29n0599_p0669a24║四句推之？答：世緣起法亦本無生，但由情計謂之為生。理性亦爾，由謂自他等，故須推之。二空不顯，尚須
X29n0599_p0669b01║更約續待推檢，況因緣耶？）佛種從緣起者，中道無性即是佛種。
X29n0599_p0669b02║迷此理者，由無明為緣，則有眾生起。解此理者，由
X29n0599_p0669b03║教行為緣，則有正覺起。欲起佛種，須一乘教。此即
X29n0599_p0669b04║頌教一也。又無性者，即正因佛性也。佛種從緣起
X29n0599_p0669b05║者，即是緣了。以緣資了，正種得起。一起一切起，如
X29n0599_p0669b06║此三性，名為一乘也。△四、一行頌理一也。
X29n0599_p0669b07║是法住法位，世間相常住，於道場知已，導師方便說。
X29n0599_p0669b08║是法者，是十界十如染淨之法。住法位者，佛如眾
X29n0599_p0669b09║生如皆住於如，如為法位也。世間相常住者，出世
X29n0599_p0669b10║正覺以如為位，亦以如為相，位相常住。世間眾生
X29n0599_p0669b11║亦以如為位，亦以如為相，豈不常住？世間相既常
X29n0599_p0669b12║住，豈非理一？（理一中云是法等者，正示理一，其染淨之法皆名是法。染謂眾生是九界，
X29n0599_p0669b13║淨即正覺是佛界，眾生正覺是能住法，染淨一如是所住位，位無二稱，同立一如，不出真如也。）又
X29n0599_p0669b14║釋世間者，即是陰界入也。常住者，即正因也。正因
X29n0599_p0669b15║常故，緣了亦常，故言世間相常住也。於道場知已，
X29n0599_p0669b16║此舉果釋成，開權顯實，道場朗然，斯理久暢，物情
X29n0599_p0669b17║障重，方便施三。（已上六行半頌未來佛門竟。）△第
X29n0599_p0669b18║四、有四行半頌現在佛章，為三：初、一行半頌為化
X29n0599_p0669b19║之意，正為安隱眾生。
X29n0599_p0669b20║天人所供養（至）亦說如是法。
X29n0599_p0669b21║△二、一行頌上顯實。
X29n0599_p0669b22║知第一寂滅，以方便力故，雖示種種道，其實為佛乘。
X29n0599_p0669b23║知第一寂滅，即頌理一。雖施方便，其實為佛乘，或
X29n0599_p0669b24║頌教一，或頌行一。△三、二行正頌開權。
X29n0599_p0669c01║知眾生諸行（至）隨應方便說。
X29n0599_p0669c02║（四行半現在佛竟）。（第一有七十三行一句頌四佛
X29n0599_p0669c03║章門竟）。△第二、有四十三行半，頌釋迦章。凡兩意：
X29n0599_p0669c04║一、頌上二本、下法說。上根已悟，中根未了，故須作
X29n0599_p0669c05║喻，還譬上法。譬不孤起，承躡有由，故言譬本。若以
X29n0599_p0669c06║義判，則有六義：一、長者，二、見火，三、一乘化不得，四、
X29n0599_p0669c07║三乘化得，五、還說一乘，六、不虗。自餘攝入六義之
X29n0599_p0669c08║內。論總別者，初開三顯一，總敘釋迦一化教門，從五
X29n0599_p0669c09║濁去皆屬別譬也。次本迹者，總敘佛教總含本迹，
X29n0599_p0669c10║從五濁去別明本迹。五濁一章正明居法身本，見
X29n0599_p0669c11║眾生苦起大悲心，從一乘化不得者垂迹耳。大分
X29n0599_p0669c12║為二：初從今我亦如是下兩行偈，略頌上權實，為
X29n0599_p0669c13║下總譬作本；第二從我以佛眼觀見下有四十一
X29n0599_p0669c14║行半偈，廣頌上六義，為下別譬作本。今初。
X29n0599_p0669c15║今我亦如是（至）皆令得歡喜。
X29n0599_p0669c16║此二偈略頌上權實者，初一偈頌上顯實具四一，
X29n0599_p0669c17║今我亦如是，如於諸佛之是，同以一實教化眾生，
X29n0599_p0669c18║此是總頌顯實也。安隱者，涅槃秘藏是安隱處，佛
X29n0599_p0669c19║自住其中，亦安置眾生入秘密藏。安隱處即頌理
X29n0599_p0669c20║一，眾生即頌人一，種種法門入於佛道即頌行一，
X29n0599_p0669c21║宣示即教一。後一偈頌上施權智慧力者，即權智
X29n0599_p0669c22║力也。知眾生性欲者，鑒小機也。方便說諸法者，正
X29n0599_p0669c23║施權也。皆令得歡喜者，隨宜稱機也。○又二偈為
X29n0599_p0669c24║下總譬作本者，初偈云今我亦如是，我即釋迦，是
X29n0599_p0670a01║一化之主，為下有大長者譬作本。次句安隱眾生
X29n0599_p0670a02║者，安隱即大涅槃常樂住處，此處寂靜，無五濁障，
X29n0599_p0670a03║故名安隱。安隱即對不安隱，不安隱即三界生死
X29n0599_p0670a04║行化之所，有五濁障，名不安隱，即為下火宅譬作
X29n0599_p0670a05║本。眾生即是五道受化之徒，為下五百人譬作本。
X29n0599_p0670a06║又安隱者，即是安隱法，還對不安隱法，不安隱法
X29n0599_p0670a07║即五濁法也，為下火起譬作本。第三句種種法門，
X29n0599_p0670a08║即對不種種，為下唯有一門譬作本。次偈知眾生
X29n0599_p0670a09║性欲者，即是五道中別有三乘根性，為下三十子
X29n0599_p0670a10║譬作本。向上即是略頌，向下即是總譬本，本末相
X29n0599_p0670a11║承，文義整足，譬中當更引上證下（云云）。二偈雖略，
X29n0599_p0670a12║收佛一化，開權顯實，原始要終，罄無不盡，故稱略
X29n0599_p0670a13║頌，為下總譬本也（初兩行偈頌上權實，為下總譬
X29n0599_p0670a14║作本竟）。△第二、我以佛眼觀見下，有四十一行半
X29n0599_p0670a15║偈，廣頌上六義，為下別譬作本。文分為六：初、我以
X29n0599_p0670a16║佛眼下四行，頌上五濁設；三、為下見火譬作本。第
X29n0599_p0670a17║二、從我始坐道場下十七行半，頌施方便；化為下，
X29n0599_p0670a18║捨几用車譬作本。第三、從我見佛子等下六行，頌
X29n0599_p0670a19║上顯實，為下等賜大車譬作本。第四、如三世諸佛
X29n0599_p0670a20║下五行半，頌上歎法希有。釋迦章雖無，指諸佛章
X29n0599_p0670a21║中也。第五、汝等勿有疑下二行半，頌上不虗。第六、
X29n0599_p0670a22║以五濁惡世下六行，揀眾敦信。此三意合為下不
X29n0599_p0670a23║虗譬作本，大槩如此。今初，四行頌五濁。上云為五
X29n0599_p0670a24║濁故說三，今為五濁故出世。出世本應說大，障不
X29n0599_p0670b01║獲已，故前說小。今初，四行頌五濁說三。
X29n0599_p0670b02║舍利弗當知，我以佛眼觀見。六道眾生（眾生濁），貧窮無
X29n0599_p0670b03║福慧（劫濁），入生死險道，相續苦不斷（命濁），深著於五欲，如
X29n0599_p0670b04║犛牛愛尾，以貪愛自蔽，盲瞑無所見（煩惱濁），不求大勢
X29n0599_p0670b05║佛，及與斷苦法，深入諸邪見，以苦欲捨苦（見濁），為是眾
X29n0599_p0670b06║生故，而起大悲心。
X29n0599_p0670b07║文分三：初、我以佛眼觀見者，頌佛能見。佛在法身
X29n0599_p0670b08║之地，以常寂佛眼圓照羣機。若根利濁輕，則以盧
X29n0599_p0670b09║舍那像說一乘法；若根鈍濁重，則脫瓔珞，以老比
X29n0599_p0670b10║丘像驚入火宅。方便說三，秪是于時鑒機，故言我
X29n0599_p0670b11║以佛眼觀見也。若觀色法，應用天眼；若分別根機，
X29n0599_p0670b12║應用法眼。云何言以佛眼見耶？佛眼圓通，舉勝兼
X29n0599_p0670b13║劣。又四眼入佛眼，皆名佛眼。六道眾生下，第二、有
X29n0599_p0670b14║二行、三句、四字，明所見五濁。六道眾生，頌眾生濁；
X29n0599_p0670b15║貧窮無福慧一句，頌劫濁；入生死險道相續苦不
X29n0599_p0670b16║斷，此頌命濁；深著於五欲一行，頌煩惱濁；不求大
X29n0599_p0670b17║勢佛一行，頌見濁；以外道不求正法深入邪見，以
X29n0599_p0670b18║苦欲捨苦，此正頌見濁。或云：五熱炙身欲望捨苦
X29n0599_p0670b19║反得苦報。或云：諸見即是受、受即是苦，行此苦因
X29n0599_p0670b20║望欲捨苦豈可得耶？普曜經云：五道源來，五戒為
X29n0599_p0670b21║人，十善生天，慳貪墮餓鬼，觝突墮畜生，十惡墮地
X29n0599_p0670b22║獄。無五趣、五陰、六衰，則是泥洹。不處生死，不住泥
X29n0599_p0670b23║洹，便受菩提決。（五道源來者，五道因也。從一至一，故名為趣。衰秪是賊，能損耗故。）
X29n0599_p0670b24║毗曇毗婆沙第七云：地獄中人初生時念云：昔聞
X29n0599_p0670c01║沙門說，貪欲是地獄過惡大可畏處。我昔不斷貪
X29n0599_p0670c02║欲，今受此劇惱。此舉貪欲是地獄因也。又云：五道
X29n0599_p0670c03║各有自爾法。地獄色斷還續，畜生能飛虗空，餓鬼
X29n0599_p0670c04║施摶食時能來到人中。人中有勇徤、念力、梵行。勇
X29n0599_p0670c05║徤者，不見果而廣能修因。念力者，久遠所作而能
X29n0599_p0670c06║憶。梵行者，能得解脫達分，得正決定。天中有自然，
X29n0599_p0670c07║隨意所須即得。（解脫達分者，涅槃名解脫，所修善根不住生死，名之為達。聲聞三生、
X29n0599_p0670c08║支佛百劫解脫之分，名解脫分。得正決定者，初果也。）地獄中成就，他化自在
X29n0599_p0670c09║天，煩惱業及善，而不現前行。他化自在成就地獄，
X29n0599_p0670c10║煩惱業及不善，而不現前行。舉上舉下，中間可知。
X29n0599_p0670c11║地獄，此方名。胡稱泥棃者，秦言無有。無有喜樂，無
X29n0599_p0670c12║氣味，無歡無利，故云無有。或言卑下，或言墮落，中
X29n0599_p0670c13║陰倒懸，諸根皆毀壞故。或言無者，更無赦處。獄卒
X29n0599_p0670c14║是變化令見，非眾生數。初將罪人縛至閻王所者，
X29n0599_p0670c15║是眾生數。若受苦時，非眾生數。初皆正語，若受苦
X29n0599_p0670c16║痛，聲不復可分別。畜生者，形傍行傍，故名畜生。又
X29n0599_p0670c17║畜生者，名徧有。徧五道中，四天、三十三天悉有。而
X29n0599_p0670c18║上天所乘象馬等，是福業化作，非眾生數也。又畜
X29n0599_p0670c19║生者，名盲冥。盲冥者，無明多，故名畜生。劫初時皆
X29n0599_p0670c20║解聖語，後飲食異，心諂而語皆變，不復能語。（劫初時等
X29n0599_p0670c21║者，諸教相中，畜生能言，皆此時也。）鬼者，胡言闍棃哆，秦言祖父。眾
X29n0599_p0670c22║生最初生彼道，名祖父。後生者，亦名祖父。又慳貪
X29n0599_p0670c23║墮此趣，此趣多饑渴，故名餓鬼。亦被諸天驅使，亦
X29n0599_p0670c24║希望飲食，故名餓鬼。人者，胡言摩㝹奢，此云意。昔
X29n0599_p0671a01║頂生王初化，諸有所作，善思惟，善籌量，善憶念。人
X29n0599_p0671a02║民如王教，諸有所作，先思量憶念，故名人為意。又
X29n0599_p0671a03║人能息意，能修道，得達分。又云人名慢，五道中多
X29n0599_p0671a04║慢者，稱人趣也。阿修羅者，修羅名天，阿言非，非天
X29n0599_p0671a05║故稱阿修羅。又修羅名端正，彼不端正，故言阿修
X29n0599_p0671a06║羅。修羅名酒，阿之言無，彼無酒故，言阿修羅也。天
X29n0599_p0671a07║者，天然自然，樂勝、身勝、眾事悉勝餘趣，常以光自
X29n0599_p0671a08║照，故名為天。阿含云：眾生是假名，界是法，五趣眾
X29n0599_p0671a09║生與法界和合。若眾生行不善心時，與不善界俱；
X29n0599_p0671a10║行善心時，與善界俱；行勝心時，與勝界俱；行鄙心
X29n0599_p0671a11║時，與鄙界俱。是故，比丘！當作是學，善種種界。前是
X29n0599_p0671a12║因緣釋六趣，後觀心釋六趣也。為是眾生故下，第
X29n0599_p0671a13║三、有半行，明起大悲。而起大悲心者，上舉能見，次
X29n0599_p0671a14║明所見，今明大悲熏心應入三界，施設方便引趣
X29n0599_p0671a15║佛慧也（初四行為下見火譬作本竟）。△第二十七
X29n0599_p0671a16║行半，頌施方便化，為下捨几用車譬作本。就此為
X29n0599_p0671a17║二：初有六行半，明念用大乘擬不得；次尋念下十
X29n0599_p0671a18║一行，明念同諸佛，用三乘化，稱宜可得。就初念用
X29n0599_p0671a19║大化，又為三：初一行半，明用大擬宜；次眾生下三
X29n0599_p0671a20║行，明眾生無機；三、我即下二行，明念息大化。今
X29n0599_p0671a21║初。
X29n0599_p0671a22║我始坐道場（至）微玅最第一。
X29n0599_p0671a23║始坐道場者，至理無時，假時化物為化之初，故言
X29n0599_p0671a24║始也。事釋者，初在此處修治得道，故言道場；坐此
X29n0599_p0671b01║樹下得三菩提，故名道樹。感樹恩故觀樹，念地德
X29n0599_p0671b02║故經行，道成賽澤之時，欲以大法擬宜眾生也。觀
X29n0599_p0671b03║心釋者，樹即十二因緣之大樹也，深觀緣起自成
X29n0599_p0671b04║菩提，欲以無漏法林樹蔭益眾生，故言觀樹。經行
X29n0599_p0671b05║者，大乘三十七品是行道法，自以道品履一切地
X29n0599_p0671b06║得成佛道，欲以此法化度眾生，是故起行樹地無
X29n0599_p0671b07║有分別，豈須報恩？未曾有經云：秖以通化傳法名
X29n0599_p0671b08║報恩耳。過去因果經云：佛成道，初一七日思惟我
X29n0599_p0671b09║法玅無能受者，二七日思眾生上中下根，三七日
X29n0599_p0671b10║思惟誰應先聞法，即至波羅柰為五人說四諦，陳
X29n0599_p0671b11║如得法眼淨，頞鞞拔提、十力迦葉、摩訶男、拘利未
X29n0599_p0671b12║得道。佛重說四諦，四人得法眼淨。佛又說五陰無
X29n0599_p0671b13║常、苦、空、非我，五人得阿羅漢。佛為佛寶，四諦為法
X29n0599_p0671b14║寶，五人及佛是六阿羅漢，即是僧寶。五比丘者，諸
X29n0599_p0671b15║女聽僊人說法，惡生王瞋割兩臂耳鼻等，血變為
X29n0599_p0671b16║乳。惡生王者，拘隣是；僊人者，佛是。佛誓令得甘露，
X29n0599_p0671b17║令初聞法音也。問：何故初為五人轉法輪？答：人先
X29n0599_p0671b18║見諦故，人是現見故，人為證故，佛所行事業與人
X29n0599_p0671b19║同故，諸天從人中得善利故，人中有四眾故。輪王
X29n0599_p0671b20║出世，聲至他化自在；憍陳如得道，聲至梵天；佛得
X29n0599_p0671b21║道，聲至首陀會（首陀會即摩醯首羅，色究竟天也）。何故爾？答：善業、
X29n0599_p0671b22║名譽業、稱讚父母師長業，有上中下故爾也。若使
X29n0599_p0671b23║有頂（有頂，三有之頂，非非想天）、有耳識者，佛聲亦至。彼輪王行
X29n0599_p0671b24║十善生欲天，欲天喜我眷屬增多故，陳如離欲故
X29n0599_p0671c01║徹梵，佛最勝至尼吒。若依大乘，佛得道，聲徧至百
X29n0599_p0671c02║億尼吒，又徧十方無量世界尼吒（尼吒即色究竟。上又言有頂者，
X29n0599_p0671c03║為顯佛聲，彼無耳識，非聲不及）。瑤師云：事之至深至聖，猶思而後
X29n0599_p0671c04║行。一七思佛智微玅，二七思眾生根性不同，三七
X29n0599_p0671c05║思法藥萬品。即舉偈證之：我所得智慧，微玅最第
X29n0599_p0671c06║一，眾生諸根鈍，云何而可度？今明佛在法身之地，
X29n0599_p0671c07║寂而常照，恒以佛眼洞覽無遺，豈始至道場，淹留
X29n0599_p0671c08║三七，方思此事？言三七者，明有所表也。表佛初欲
X29n0599_p0671c09║三周說法，故假言三七耳。初七思法說，次七思譬
X29n0599_p0671c10║說，後七思因緣說，皆無機不得，是故息大施小也。
X29n0599_p0671c11║此偏就圓教大乘為釋耳。若通途約大乘釋者，初
X29n0599_p0671c12║七思惟欲說圓教大乘，次七思惟欲說別教，後七
X29n0599_p0671c13║思惟欲說通教大乘，皆無機不得，是故息大說三
X29n0599_p0671c14║藏三乘為方便之化也。觀心釋者，初欲觀中道，中
X29n0599_p0671c15║道玅，難觀不得；次欲觀即假，即假觀分別智，難生
X29n0599_p0671c16║不得；後欲觀即空，即空巧度，又不得方觀方便，析
X29n0599_p0671c17║法小觀也。△第二、三行明無機，又為三：初、半行明
X29n0599_p0671c18║障重。
X29n0599_p0671c19║眾生諸根鈍，著樂癡所盲，
X29n0599_p0671c20║△二、半行明不堪聞。
X29n0599_p0671c21║如斯之等類，云何而可度？
X29n0599_p0671c22║△三、二行明諸梵雖請說，大佛知無機，所以不說。
X29n0599_p0671c23║爾時諸梵王（至）請我轉法輪。
X29n0599_p0671c24║△第三、有二行明念欲息化，又二：初一行半明無
X29n0599_p0672a01║機強說，聞則有損。
X29n0599_p0672a02║我即自思惟（至）墜於三惡道。
X29n0599_p0672a03║△後半行正明息化
X29n0599_p0672a04║我寧不說法，疾入於涅槃。
X29n0599_p0672a05║（一念用大乘擬不得竟）。△第二、有十一行，頌上於
X29n0599_p0672a06║一佛乘方便說，三也。就此為二：初十行正明化得，
X29n0599_p0672a07║後一行釋疑。就前十行有四：初一行明三乘擬
X29n0599_p0672a08║宜。
X29n0599_p0672a09║尋念過去佛，所行方便力，我今所得道，亦應說三乘。
X29n0599_p0672a10║尋念者，念彼雖無大機不容永捨，要以方便而濟
X29n0599_p0672a11║度之，非都不知。設三欲引同諸佛，故云尋念也。△
X29n0599_p0672a12║第二、六行半明有小機。此又為二：初四行半明諸
X29n0599_p0672a13║佛歎，後二行明釋迦酬順。上欲大化，於彼無機，故
X29n0599_p0672a14║諸佛不歎。今欲說小，曲會根緣，則始終得度，所以
X29n0599_p0672a15║佛歎也。就初佛歎為五：初三句釋迦自敘諸佛現
X29n0599_p0672a16║作是思惟時，十方佛皆現，梵音慰喻我。
X29n0599_p0672a17║佛現者，由念佛方便力。故佛現。由擬法會機二義。
X29n0599_p0672a18║故佛現。△二一行一句明諸佛正歎釋迦。
X29n0599_p0672a19║善哉釋迦文（至）而用方便力。
X29n0599_p0672a20║歎釋迦能隱實設權，故云善哉。為一施三，引入佛
X29n0599_p0672a21║慧，即是第一導師。得是無上法者，即是得實智微
X29n0599_p0672a22║玅第一。而用方便力者，隨諸佛隱實用權也。△三、
X29n0599_p0672a23║一行明諸佛亦隱實用權。
X29n0599_p0672a24║我等亦皆得，最玅第一法，為諸眾生類，分別說三乘。
X29n0599_p0672b01║△四、一行雙釋二義。
X29n0599_p0672b02║少智樂小法，不自信作佛，是故以方便，分別說諸果。
X29n0599_p0672b03║為眾生少智，不堪聞大，所以隱實；而復樂小，所以
X29n0599_p0672b04║施權。△五、半行雙結二義。
X29n0599_p0672b05║雖復說三乘，但為教菩薩。
X29n0599_p0672b06║雖復說三，終為顯實也。△第二、有二行明釋迦酬
X29n0599_p0672b07║順二：初、一行發言酬順。
X29n0599_p0672b08║舍利弗當知，我聞聖師子，深淨微玅音，稱南無諸佛。
X29n0599_p0672b09║既聞諸佛歎，對曰：南無！南無！此云敬從也。△後一
X29n0599_p0672b10║行念順物機。
X29n0599_p0672b11║復作如是念：我出濁惡世，如諸佛所說，我亦隨順行。
X29n0599_p0672b12║（第二六行半，明有小機竟）。△第三、一行半正明施
X29n0599_p0672b13║教
X29n0599_p0672b14║思惟是事已（至）為五比丘說。
X29n0599_p0672b15║諸法寂滅相不可以言宣下，即是前說中道無性
X29n0599_p0672b16║佛種之理，此理非數又不可說，今以方便作三乘
X29n0599_p0672b17║說。又非生非滅，而以方便作生滅說。又偏真之理
X29n0599_p0672b18║亦非示說，以方便故作四門說，初為五人說無常
X29n0599_p0672b19║有門也。（諸法寂滅等者，問：此中三釋，義有何別？答：然初一說以權實相對，即實不可說，說屬
X29n0599_p0672b20║於權，三權是數，故一實非數。次生滅不生滅相對，即不生滅不可言宣，此小衍相對也，亦是事理相對。第
X29n0599_p0672b21║三即是偏真之理亦不可宣，是則大小兩理俱不可說，方便為物俱可得說。雖俱可說，佛意在大，眾生於
X29n0599_p0672b22║實竝非其宜，故思方便作生滅說。）△第四、一行明受行悟入也。
X29n0599_p0672b23║是名轉法輪，便有涅槃音，及以阿羅漢，法僧差別名。
X29n0599_p0672b24║轉佛心中化他之法，度入他心，名轉法輪。陳如初
X29n0599_p0672c01║得見諦，即斷見惑，分證滅諦，亦是分得有餘涅槃。
X29n0599_p0672c02║涅槃之音，起自於此。由此得成無學，便有羅漢之
X29n0599_p0672c03║名。能說三乘法者名佛，所說三乘即法，見諦羅漢
X29n0599_p0672c04║等名僧，三寶於是現世間（一上十行明化得竟）。△
X29n0599_p0672c05║第二、一行是釋疑。
X29n0599_p0672c06║從久遠劫來，讚示涅槃法，生死苦永盡，我常如是說。
X29n0599_p0672c07║疑師云：佛初未能鑒機，尋念諸佛始知根性。即釋
X29n0599_p0672c08║云：非我不知用於方便，特欲引同故念諸佛，非始
X29n0599_p0672c09║念方知。從久遠劫來見其樂小，已為讚示令盡眾
X29n0599_p0672c10║苦，所以聞小即得解脫也。疑弟子云：云何眾生一
X29n0599_p0672c11║世暫聞即證羅漢？即釋云：從久遠劫來為其讚示，
X29n0599_p0672c12║稱於本習故速得道。（從久遠劫來者，久遠之言準下宿世，乃指大通之後以小
X29n0599_p0672c13║熟故，故以一文釋其二疑。第二十七行半頌，上施權為下捨几用
X29n0599_p0672c14║車譬作本竟。）△第三、有六行，頌上顯實，為下等賜
X29n0599_p0672c15║大車譬作。本文具四：一、初二行，頌人；一、
X29n0599_p0672c16║舍利弗當知（至）方便所說法。
X29n0599_p0672c17║（僭補曰，既已曾從諸佛聞方便法，則知開顯後，久發大心，志求佛道，不特一佛二佛而已，故成人一。）△
X29n0599_p0672c18║二、一行頌理一。
X29n0599_p0672c19║我即作是念：如來所以出，為說佛慧故，今正是其時。
X29n0599_p0672c20║為說佛慧，即是上一切種智佛知見也。△三、二行
X29n0599_p0672c21║頌教一。
X29n0599_p0672c22║舍利弗當知（至）但說無上道。
X29n0599_p0672c23║鈍根不信者，皆信佛喜無畏說無上道，即教一。△
X29n0599_p0672c24║四、一行頌行一。
X29n0599_p0673a01║菩薩聞是法，疑網皆已除，千二百羅漢，悉亦當作佛。
X29n0599_p0673a02║悉亦當作佛，是行一也。又上六偈有四意：初二行
X29n0599_p0673a03║明大乘機發亦云索果，次兩行一句明佛歡喜眾
X29n0599_p0673a04║生得大乘益故，次三句正明顯實，次一行受行悟
X29n0599_p0673a05║人也。明由機發故索果，索果由於機發。此應有四
X29n0599_p0673a06║句，自有障除機未發。如諸羅漢在三藏時，以樂小
X29n0599_p0673a07║故，濁障雖除；大根鈍故，玅機未發。自有大機發、障
X29n0599_p0673a08║未除，如法華中諸凡夫人等雖未斷結，以大根利
X29n0599_p0673a09║故機發。自有障即除、機即發，如說無量義時證二
X29n0599_p0673a10║乘果，即於此座大機即發。自有障未除、大機未發，
X29n0599_p0673a11║即五千等是也。志求佛道者，即是索大，非求小果
X29n0599_p0673a12║也。索有三意：一、大機有感果之義，機中論索；二、情
X29n0599_p0673a13║中密求，為得為不得即此意；三、發言索，即是殷勤
X29n0599_p0673a14║三請也。昔教之中已有二求，但未發言，至於今日
X29n0599_p0673a15║具此三索。問：昔出宅索三是機情索者，文云如先
X29n0599_p0673a16║所許，此乃求三，何關求一？答：出外不見必有異途，
X29n0599_p0673a17║將昔許三以求異意耳，亦得是索一也。（第三、六行
X29n0599_p0673a18║頌上顯實，為下等賜大車譬作本竟。）△第四、五行
X29n0599_p0673a19║半頌上歎法希有。就此為二：初、一行頌上如是玅
X29n0599_p0673a20║法。玅法者，權實也。
X29n0599_p0673a21║如三世諸佛，說法之儀式，我今亦如是，說無分別法。
X29n0599_p0673a22║如三世者，引同諸佛用權，權是引物之儀式也。說
X29n0599_p0673a23║無分別法，引同諸佛顯實，實則言語道斷，豈存儀
X29n0599_p0673a24║式？又權實本無分別，為鈍根小智分別權實，今還
X29n0599_p0673b01║悟入一三不二，即知佛說三一無分別也。諸佛皆
X29n0599_p0673b02║爾，何獨我耶？△二、四行半頌，上時乃說之。
X29n0599_p0673b03║諸佛興出世（至）過於優曇華。
X29n0599_p0673b04║上已舉曇華頌中還說。諸佛興出世，兩句久久懸，
X29n0599_p0673b05║遠時有佛出，此舉值佛難。正使出於世兩句，此舉
X29n0599_p0673b06║說法華難，如今佛出世四十餘年，始顯真實。無量
X29n0599_p0673b07║無數劫兩句，此舉聞法華難。如五千之流，梵音盈
X29n0599_p0673b08║耳，越席而去，聞豈不難乎？能聽是法者兩句，舉能
X29n0599_p0673b09║信解者難。普眾唯身子前達，中下雖聽猶未能了，
X29n0599_p0673b10║舉曇華譬。上四難但合聞者，餘可解。（僭補曰：曇華喻四難，更有
X29n0599_p0673b11║聞法喜讚一言，過於優曇之喻。謂末法聞經，喜讚一言，達於佛心，斯人稀有，過於佛在世說法也。）△
X29n0599_p0673b12║第五、二行半頌上不虗，又二：初、一行半勿於可信
X29n0599_p0673b13║人生疑。
X29n0599_p0673b14║汝等勿有疑（至）無聲聞弟子。
X29n0599_p0673b15║法王者，夫為人王，言則不二。佛為法王，豈容虗說？
X29n0599_p0673b16║夫方便可是權假，真實寧應是妄？聞法王說法，勿
X29n0599_p0673b17║生疑也。（夫方便可是權假者，意明前教可是權施。據佛本懷，雖非虗妄，以實望權，故云權假。
X29n0599_p0673b18║施已復廢，終歸真實。今已說實，故勸莫疑。）△次一，行勿於可信法起疑。
X29n0599_p0673b19║汝等舍利弗，聲聞及菩薩，當知是玅法，諸佛之祕要。
X29n0599_p0673b20║可信法者，此經四十餘年蘊在佛心，他無知者，名
X29n0599_p0673b21║為秘。一乘直道，總攝萬途，故言要也。今日開顯，正
X29n0599_p0673b22║直分明，何疑之有？△第六、六行頌上揀眾敦信，又
X29n0599_p0673b23║二：初、三行頌揀眾。
X29n0599_p0673b24║以五濁惡世（至）廣讚一乘道。
X29n0599_p0673c01║五濁一行頌，上揀非佛弟子。何者？若樂諸欲，是行
X29n0599_p0673c02║魔業，故須揀之。上文著涅槃，尚非佛弟子；此文著
X29n0599_p0673c03║生死，那是佛弟子耶？當來世惡人下一行，頌上揀
X29n0599_p0673c04║增上慢。上慢者未得上法，謂得上法不信受一乘
X29n0599_p0673c05║毀墮惡道，故揀也。有慚愧清淨一行，頌上如來滅
X29n0599_p0673c06║後解義者，是人難得，雖現前無佛，為讚一乘，若遇
X29n0599_p0673c07║餘佛，便得決了也。△次三行頌敦信。
X29n0599_p0673c08║舍利弗當知（至）自知當作佛。
X29n0599_p0673c09║初一行半，敦信於權。次一行半，敦信於實。實權無
X29n0599_p0673c10║疑，自知作佛。（僭補曰：汝等既已知者，知佛為世之導師，人天眼目，其設權隨宜方便之
X29n0599_p0673c11║事，本為顯實，無復疑惑，心大歡喜，自知作佛也。）（四、五、六三段，合為下不虗譬
X29n0599_p0673c12║作本竟。）（法說周五段中，初法說竟）。
X29n0599_p0673c13║
X29n0599_p0673c14║玅法蓮華經文句纂要卷第二