X30n0605_p0770c06║
X30n0605_p0770c07║
X30n0605_p0770c08║科註玅法蓮華經卷第七
X30n0605_p0770c09║
X30n0605_p0770c10║宋　柯山金谿棲雲沙門　守倫　註
X30n0605_p0770c11║明　玉谿菩提菴沙門　法濟　參訂
X30n0605_p0770c12║　　吳興瓶城居士　閔夢得　較刻
X30n0605_p0770c13║△三、釋提婆品二：初、申品目。
X30n0605_p0770c14║妙法蓮華經提婆達多品第十二
X30n0605_p0770c15║疏引寶唱經目云：羅什法師於偽秦弘始間，在草
X30n0605_p0770c16║堂寺譯此經二十八品，命僧叡講之。叡開為九轍，
X30n0605_p0770c17║當時二十八品。長安宮人請此品，淹留在內。江東
X30n0605_p0770c18║傳者，止得二十七品。梁有滿法師，講經百徧，於長
X30n0605_p0770c19║安燒身供養，仍以此品安持品之前。彼自私安，未
X30n0605_p0770c20║聞天下。陳有南嶽禪師，以此品安寶塔之後。續以
X30n0605_p0770c21║正法華勘之，宛如符契。故知二師深得經意。提婆
X30n0605_p0770c22║達多者，亦云達兜，此翻天熱。以其破僧，出佛身血，
X30n0605_p0770c23║教闍王縱醉，象蹋佛拳，華色尼死，置毒十爪中傷
X30n0605_p0770c24║於佛。其既行逆，所以生時人天心熱，從是得名。此
X30n0605_p0771a01║約迹義。若約本者，以眾生煩惱故，菩薩亦熱，同其
X30n0605_p0771a02║病行而度脫之。淨名云：眾生病故我亦病。斯之謂
X30n0605_p0771a03║也。此品引古佛弘經得益，證明宣化，事跡不虗。舉
X30n0605_p0771a04║往勸今，使之流通。△二、釋經文二：初、明昔日達多
X30n0605_p0771a05║通經，今釋迦成道；二、明今日文殊通經，龍女成佛。
X30n0605_p0771a06║初文又三：初、明往昔師弟持經之相；二、結會古今；
X30n0605_p0771a07║三、勸信。初文又二：初、長行；二、偈頌。初文又四：初、明
X30n0605_p0771a08║求法時節；
X30n0605_p0771a09║爾時，佛告諸菩薩及天人四眾：吾於過去無量劫中，
X30n0605_p0771a10║求法華經無有懈倦。
X30n0605_p0771a11║△二、正明求法二：初、明發願。
X30n0605_p0771a12║於多劫中常作國王，發願求於無上菩提心不退轉。
X30n0605_p0771a13║△二、明修行二：初、明欲滿檀那勤行布施。
X30n0605_p0771a14║為欲滿足六波羅蜜，勤行布施，心無悋惜象馬七珍、
X30n0605_p0771a15║國城妻子、奴婢僕從、頭目髓腦、身肉手足，不惜軀命。
X30n0605_p0771a16║為欲滿足六波羅蜜者，然菩薩之道願行相扶，既
X30n0605_p0771a17║發大願必須修行。言六波羅蜜者，即是菩薩正行
X30n0605_p0771a18║之本，故上文云為求菩薩者說應六波羅蜜。勤行
X30n0605_p0771a19║布施即是檀那，此翻布施者，若內有信心、外有福
X30n0605_p0771a20║田、中有財物，三者和合而運捨心，能破慳貪是名
X30n0605_p0771a21║為檀。然施有二種：一財、二法。財施，謂飲食衣服田
X30n0605_p0771a22║宅六畜奴婢珍寶，一切己之所有資身之具，及以
X30n0605_p0771a23║妻子乃至身命皆屬財施，故云捨身猶屬財施，隨
X30n0605_p0771a24║有須者悉能施與，皆名檀也。法施者，若從諸佛及
X30n0605_p0771b01║善知識聞說世出世間善法，若從經論中自以觀
X30n0605_p0771b02║行力而能諦了，以清淨心為人演說，皆名法施。若
X30n0605_p0771b03║菩薩以質直心行此二種，皆名檀也。波羅蜜者梵
X30n0605_p0771b04║語，然諸經論所譯不同，今略約三種：一云事究竟、
X30n0605_p0771b05║二名到彼岸、三曰度無極。謂菩薩修此六法，能究
X30n0605_p0771b06║竟成就通別二種因果，一切自行化他之事，故云
X30n0605_p0771b07║事究竟也。乘此六法，能從二種生死此岸，到二種
X30n0605_p0771b08║涅槃彼岸，故名到彼岸。又因此六法，能度通別二
X30n0605_p0771b09║種事理諸法之曠遠，故云度無極也。菩薩於檀中，
X30n0605_p0771b10║能具修五種心者，是時布施，名波羅蜜。何等為五？
X30n0605_p0771b11║一知施實相，二起慈悲心，三發願，四迴向，五具足
X30n0605_p0771b12║方便。知施實相者，謂能施所受中間財物，三者皆
X30n0605_p0771b13║空也。起大悲心者，須知布施三法俱空，名實相施。
X30n0605_p0771b14║而常運慈悲心，欲因此施，拔一切苦，與一切樂也。
X30n0605_p0771b15║發願者，冀因此施，得成無上佛果，不求人天二乘
X30n0605_p0771b16║果報也。迴向者，於所施時，迴此功德，向薩婆若海，
X30n0605_p0771b17║普及一切羣生也。具足方便者，能於布施一法，施
X30n0605_p0771b18║轉通達一切佛法，徧修諸行也。菩薩若能運此五
X30n0605_p0771b19║心，隨有皆施，因中說果，亦名事究竟到彼岸，而度
X30n0605_p0771b20║無極也。△二、明為滿般若推求妙法。
X30n0605_p0771b21║時，世人民壽命無量，為於法故，捐捨國位，委政太子，
X30n0605_p0771b22║擊鼓宣令：四方求法，誰能為我說大乘者，吾當終身
X30n0605_p0771b23║供給走使。
X30n0605_p0771b24║梵云般若，此翻智慧。謂照了一切諸法皆不可得，
X30n0605_p0771c01║而能通達一切無礙也。然智慧有三種：一聲聞，二
X30n0605_p0771c02║支佛，三如來。於聲聞中自有三種，謂學及無學、非
X30n0605_p0771c03║學非無學等，乃至譬支佛智等。如來智慧者，菩薩
X30n0605_p0771c04║從初發心已來，行六波羅蜜，破魔軍眾及諸煩惱，
X30n0605_p0771c05║得一切智以成佛道，乃至入無餘涅槃。隨本願力，
X30n0605_p0771c06║從是中間所有智慧，總相別相一切盡知，是名佛
X30n0605_p0771c07║智。若菩薩以質直清淨心，修此三種智慧者，是名
X30n0605_p0771c08║般若波羅蜜。仍於其中具五種心：一者了智慧實
X30n0605_p0771c09║相，非境非智，心無所得，而能徧學三乘智慧，及一
X30n0605_p0771c10║切世間知見等。餘者準上檀中記。△三、求得法師。
X30n0605_p0771c11║時，有僊人來白王言：我有大乘，名妙法蓮華經，若不
X30n0605_p0771c12║違我，當為宣說。
X30n0605_p0771c13║△四、受法奉行
X30n0605_p0771c14║王聞仙言，歡喜踊躍，即隨仙人，供給所須，采果汲水，
X30n0605_p0771c15║拾薪設食，乃至以身而作牀座，身心無倦。于時奉事，
X30n0605_p0771c16║經於千歲，為於法故，精勤給侍，令無所乏。
X30n0605_p0771c17║上文既云時世人民壽命無量，此則如來往昔因
X30n0605_p0771c18║中修菩薩行，動經無量微塵劫數，至若投身飼虎，
X30n0605_p0771c19║割肉濟鷹，身為橋梁，肉充魚米，四攝同事，靡所不
X30n0605_p0771c20║為。作雪山童子，以半偈而棄捨全身，為世國君，求
X30n0605_p0771c21║玅法而執勞千歲，輕生重法，報德酬恩，棄高世至
X30n0605_p0771c22║貴之榮，任下士極賤之職，自非同高下、齊聖凡、一
X30n0605_p0771c23║賢愚、泯彼此，其孰能至於此？故今道成覺滿，彌歷
X30n0605_p0771c24║劫塵，復露始因，行難行之行，規誘後進，覩茲異跡，
X30n0605_p0772a01║見賢思齊，豈不慕效者哉？
X30n0605_p0772a02║爾時，世尊欲重宣此義，而說偈言：
X30n0605_p0772a03║△二、偈頌五：初、頌求法時節。
X30n0605_p0772a04║我念過去劫，為求大法故，
X30n0605_p0772a05║△二、頌正明求法。
X30n0605_p0772a06║雖作世國王，不貪五欲樂，推鐘告四方：誰有大法者？
X30n0605_p0772a07║若為我解說，身當為奴僕。
X30n0605_p0772a08║雖作世國王，不貪五欲樂者，不為色、聲、香、味、觸五
X30n0605_p0772a09║塵愛境之所籠絡也。△三頌得說法師。
X30n0605_p0772a10║時有阿私仙，來白於大王：我有微妙法，世間所希有，
X30n0605_p0772a11║若能修行者，吾當為汝說。
X30n0605_p0772a12║△四頌受法奉行。
X30n0605_p0772a13║時王聞仙言，心生大喜悅，即便隨仙人，供給於所須，
X30n0605_p0772a14║采薪及果蓏，隨時恭敬與。情存妙法故，身心無懈倦，
X30n0605_p0772a15║普為諸眾生，勤求於大法。
X30n0605_p0772a16║云菓蓏者，木生有核名菓，草生無核曰蓏。△五、頌
X30n0605_p0772a17║結證勸信。
X30n0605_p0772a18║亦不為己身，及以五欲樂。故為大國王，勤求獲此法，
X30n0605_p0772a19║遂致得成佛，今故為汝說。
X30n0605_p0772a20║△二、結會古今二：初、正結會古今。
X30n0605_p0772a21║佛告諸比丘：爾時王者，則我身是。時仙人者，今提婆
X30n0605_p0772a22║達多是。
X30n0605_p0772a23║如文。△二、明師弟功德俱滿二：初、明弟子因報已
X30n0605_p0772a24║滿三：初、明因滿。
X30n0605_p0772b01║由提婆達多善知識故，令我具足六波羅蜜：慈、悲、喜、
X30n0605_p0772b02║捨。
X30n0605_p0772b03║善知識有三：一外護，二同行，三教授。止觀云：夫外
X30n0605_p0772b04║護者，不揀黑白，但能營理所須，如母養兒，如虎𠾑
X30n0605_p0772b05║子，調理得所，是名外護善知識。二同行者，更相䇿
X30n0605_p0772b06║發，不昏不散，日有其新，切磋琢磨，同心齊志，如乘
X30n0605_p0772b07║一船，互相敬重，如視世尊，是名同行善知識。三教
X30n0605_p0772b08║授者，內外方便，通塞妨障，皆能決了，善巧說法，示
X30n0605_p0772b09║教利喜，轉破人心，是名教授善知識也。具足六波
X30n0605_p0772b10║羅蜜者，度義甚多，如大論說：捨依正名檀，防止七
X30n0605_p0772b11║支名戒，打罵不報名忍，為事始終名精進，四禪八
X30n0605_p0772b12║定名禪，分地息諍名般若。此就三藏明六度義。又
X30n0605_p0772b13║引月藏經，就第一義圓明六度，其略云：若行若坐，
X30n0605_p0772b14║捨攀緣想是檀，捨攀緣不息是尸，於境界不生瘡
X30n0605_p0772b15║疣是羼，不捨於離是精進，於事心不放逸是禪，於
X30n0605_p0772b16║諸法體性無生是般若等。此舉初後大槩而已。又
X30n0605_p0772b17║於法界次第，略引餘之四度陳之，使披閱者知其
X30n0605_p0772b18║大綱。二尸波羅蜜，此云好善，謂好行善道，不自放
X30n0605_p0772b19║逸者也。或受戒行善，或不受戒行善，皆名尸羅也。
X30n0605_p0772b20║略說有二種：一者在家，二者出家。在家尸羅，謂三
X30n0605_p0772b21║歸、五戒、八戒是也。出家尸羅，謂沙彌、沙彌尼十戒，
X30n0605_p0772b22║式叉摩那尼六法戒，比丘、比丘尼具足戒，乃至三
X30n0605_p0772b23║千威儀、八萬律行也。至若菩薩十重、四十八輕，則
X30n0605_p0772b24║通在家、出家，此名共戒也。若菩薩以質直清淨心，
X30n0605_p0772c01║住此二種尸羅中，兼能具五種心而修習之，此尸
X30n0605_p0772c02║羅名波羅蜜。五者：一、知尸羅實相，雖罪不可得，而
X30n0605_p0772c03║好行善道，不自放逸。三、羼提波羅蜜，此云忍辱，謂
X30n0605_p0772c04║內心能忍，外所忍境，故以名焉。忍有二種：一、生忍，
X30n0605_p0772c05║二、法忍。於生忍中仍有二種：一、於恭敬供養中能
X30n0605_p0772c06║忍受，心不生著，不起憍逸；二、於瞋罵陵害中不生
X30n0605_p0772c07║嫌恨怨惱，故總名生忍也。法忍亦二種：一者、非心
X30n0605_p0772c08║法，謂寒熱風雨、饑渴交煎、老病死等；二者、生法，謂
X30n0605_p0772c09║瞋恚、憂愁、疑悔、淫欲、驕慢、諸邪見等。菩薩於此二
X30n0605_p0772c10║法安然不動，是名法忍。四者、毗梨耶，此云精進，謂
X30n0605_p0772c11║勤修善法，不自放逸，故得名也。亦有二種：一、身，二、
X30n0605_p0772c12║心。身者，勤修善法，行道禮誦，講說勸導，開蒙革頑，
X30n0605_p0772c13║名身精進；心者，勤運善念，心心相次，令不斷絕，名
X30n0605_p0772c14║心精進。復次，勤修施、戒善法，名身精進；勤修忍辱、
X30n0605_p0772c15║禪定、智慧，名心精進。五者、禪波羅蜜，此云思惟修，
X30n0605_p0772c16║謂一切攝心繫念，學諸三昧，皆名思惟修。亦有二
X30n0605_p0772c17║種：一、世間，二、出世間。一、世禪，謂根本四禪、四無量
X30n0605_p0772c18║心、四無色定等，此是凡夫所行禪也。二出世禪，仍
X30n0605_p0772c19║有兩種：一出世禪，二出世上上禪。出世者，謂六妙
X30n0605_p0772c20║門、十六特勝通明、九想、八念、十想、八背捨、八勝處、
X30n0605_p0772c21║十一切處練禪、十四變化願智頂禪、無諍三昧王
X30n0605_p0772c22║三昧、師子奮迅超越三昧，乃至三明、六通，如是等
X30n0605_p0772c23║類，皆名出世禪，亦名二乘共禪。二出世上上禪者，
X30n0605_p0772c24║謂自性等九種大禪，首楞嚴等百八三昧，諸佛不
X30n0605_p0773a01║動等一百二十三昧，皆名出世上上禪，亦名不共
X30n0605_p0773a02║禪，謂不與凡夫二乘共也。慈悲喜捨，名四無量心，
X30n0605_p0773a03║從境得名，以所緣眾生無量故，能緣之心，亦隨境
X30n0605_p0773a04║無量故，悉受無量心名。一慈無量心者，能與他樂
X30n0605_p0773a05║之心，名之為慈心，無瞋恨怨惱，廣大無量，徧滿十
X30n0605_p0773a06║方，名慈無量心。二悲無量心者，能拔他苦之心，名
X30n0605_p0773a07║之為悲心，無瞋恨怨惱，廣大無量，徧滿十方，名悲
X30n0605_p0773a08║無量心。三喜無量心者，慶他得樂，生歡悅心，名之
X30n0605_p0773a09║為喜心，無瞋恨怨惱，廣大無量，徧滿十方，名喜無
X30n0605_p0773a10║量心。四捨無量心者，若緣於他無憎無愛之心，名
X30n0605_p0773a11║之為捨心，無瞋恨怨惱，廣大無量，徧滿十方，名捨
X30n0605_p0773a12║無量心。此四亦名四無量定。△二、明果滿。
X30n0605_p0773a13║三十二相、八十種好，紫磨金色；十力、四無所畏、四攝
X30n0605_p0773a14║法、十八不共神通道力，成等正覺，廣度眾生。
X30n0605_p0773a15║三十二相者，如來應化之身，現此諸相，以表法身
X30n0605_p0773a16║圓極，眾德具備，令見者愛敬，知有勝德可崇，所以
X30n0605_p0773a17║為天人中尊，眾聖之王爾。一、足下安平如奩底；二、
X30n0605_p0773a18║足下千福輪相；三、手足指長勝餘人；四、手足柔輭
X30n0605_p0773a19║勝餘身分；五、手足指合縵網勝餘人；六、足跟滿好；
X30n0605_p0773a20║七、足趺高好，與跟相稱；八、伊泥延鹿腨纖好；九、立
X30n0605_p0773a21║時手摩膝；十、陰藏如馬王；十一、身縱廣正等；十二、
X30n0605_p0773a22║一一毛孔青色柔輭；十三、毛向上青色右旋；十四、
X30n0605_p0773a23║金色光明，其相微妙；十五、身光面各一丈；十六、皮
X30n0605_p0773a24║膚細滑，不受塵垢，不停蚊蚋；十七、手足肩項七處
X30n0605_p0773b01║豐滿；十八、兩腋下滿；十九、身上如師子；二十、身端
X30n0605_p0773b02║直；二十一、肩圓好；二十二、四十齒具足；二十三、齒
X30n0605_p0773b03║白齊蜜而根深；二十四、四牙最白而大；二十五、頰
X30n0605_p0773b04║車如師子王；二十六、咽中津液，得味中上味；二十
X30n0605_p0773b05║七、舌大而薄，覆面至髮際；二十八、梵音深遠，如頻
X30n0605_p0773b06║伽聲；二十九、眼色如金精；三十、眼睫如牛王；三十
X30n0605_p0773b07║一、眉間毫相如兜羅綿；三十二、頂肉髻成。八十種
X30n0605_p0773b08║好者，在諸相間皆是色法，同為莊嚴佛身，顯發奇
X30n0605_p0773b09║妙，但相總而好別也。相若無好，則不圓滿，故輪王、
X30n0605_p0773b10║釋、梵皆亦有之。以無好故，相不微妙。大聖以慈修
X30n0605_p0773b11║身，感茲清淨奇妙相好也。一、無見頂相；二、鼻高孔
X30n0605_p0773b12║不現；三、眉如初月，紺瑠璃色；四、耳輪輻相埵成；五、
X30n0605_p0773b13║身堅實如那羅延；六、骨際如鈎鎻；七、身一時迴如
X30n0605_p0773b14║象王；八、行時足離地四寸而印紋現；九、爪如赤銅
X30n0605_p0773b15║色薄而細澤；十、膝骨豎著圓好；十一、身清潔；十二、
X30n0605_p0773b16║身柔輭；十三、身不曲；十四、指纖圓；十五、指紋藏覆；
X30n0605_p0773b17║十六、脈不現；十七、踝不現；十八、身圓；十九、身自持
X30n0605_p0773b18║不逶迤；二十、身滿足；二十一、威儀備足；二十二、容
X30n0605_p0773b19║貌圓滿；二十三、住處安然無能動者；二十四、威振
X30n0605_p0773b20║一切；二十五、一切樂觀；二十六、面不長大；二十七、
X30n0605_p0773b21║正容貌不撓色；二十八、面圓滿足；二十九、脣如頻
X30n0605_p0773b22║婆果；三十、言音深遠；三十一、臍深圓好；三十二、毛
X30n0605_p0773b23║右旋；三十三、手足滿；三十四、手足如意；三十五、手
X30n0605_p0773b24║紋明直；三十六、手紋長；三十七、手紋不斷；三十八、
X30n0605_p0773c01║一切惡心眾生見者和悅；三十九、面廣姝好；四十、
X30n0605_p0773c02║面如淨滿月；四十一、隨眾生意和悅與語；四十二、
X30n0605_p0773c03║毛孔出香氣；四十三、口出無上香；四十四、儀容如
X30n0605_p0773c04║師子；四十五、進止如象王；四十六、行法如鵝王；四
X30n0605_p0773c05║十七、頭如摩那陀果；四十八、一切聲分具足；四十
X30n0605_p0773c06║九、四牙白利；五十、舌色赤；五十一、舌薄；五十二、色
X30n0605_p0773c07║紅色；五十三、毛柔輭淨；五十四、眼廣長；五十五、孔
X30n0605_p0773c08║門具足；五十六、手足赤白如蓮華色；五十七、臍不
X30n0605_p0773c09║出；五十八、腹不現；五十九、細腹；六十、身不傾動；六
X30n0605_p0773c10║十一、身持重；六十二、其身大；六十三、其身長；六十
X30n0605_p0773c11║四、手足輭淨滑澤；六十五、身光四圍各一丈；六十
X30n0605_p0773c12║六、光照身而行；六十七、等視眾生；六十八、不輕眾
X30n0605_p0773c13║生；六十九、隨眾生音聲不增不減；七十、說法不著；
X30n0605_p0773c14║七十一、隨眾生語言而說法；七十二、發音報眾聲；
X30n0605_p0773c15║七十三、次第有因緣說法；七十四、一切眾生不能
X30n0605_p0773c16║盡觀相；七十五、觀者無厭足；七十六、髮長好；七十
X30n0605_p0773c17║七、髮不亂；七十八、髮旋好；七十九、髮如青珠；八十、
X30n0605_p0773c18║手足有德相。又坐禪三昧經云：胷在德字，手足有
X30n0605_p0773c19║吉字。有經云：胷有卍字。推此相好者，皆由因修六
X30n0605_p0773c20║度萬行而為本也。紫磨者，金之最良者也。十力者：
X30n0605_p0773c21║一、是處非處力，佛知一切羣生因緣果報定相，如
X30n0605_p0773c22║華詶果，必得不失。故云：善不失善報，為惡自招殃。
X30n0605_p0773c23║即其事也。二、業力，佛知一切有情三世所造業因。
X30n0605_p0773c24║三、定力，佛知一切諸禪解脫三昧垢淨分別等相。
X30n0605_p0774a01║四、根力，佛知有情諸根利鈍上中下等。五、欲力，佛
X30n0605_p0774a02║知有情種種樂欲不同。六、性力，佛知世間種種性，
X30n0605_p0774a03║如實徧知。七、至處道力，佛知一切道之所趣。八、宿
X30n0605_p0774a04║命力，佛知種種宿命共相因緣，一世二世乃至百
X30n0605_p0774a05║千萬劫，我在彼中，姓名飲食，苦樂升沈，壽命修短，
X30n0605_p0774a06║皆悉徧知。九、天眼力，佛天眼清淨，過於人眼，見諸
X30n0605_p0774a07║有情生時死時，上下好醜，生善處惡處，皆悉知之。
X30n0605_p0774a08║十、漏盡力，佛諸漏盡故，自知生盡，不作後有。是十
X30n0605_p0774a09║佛悉徧知，無能壞，無能勝，故名為力也。四、無所畏
X30n0605_p0774a10║者，以如來十力之智，內充決定明了，故外緣初無
X30n0605_p0774a11║恐懼。此四通稱無畏者，於八眾之中，廣說自他智
X30n0605_p0774a12║斷，決定無失，故無纖微恐怖之相。一者、一切智無
X30n0605_p0774a13║所畏，佛自誠言：我是一切正智人，若沙門、婆羅門，
X30n0605_p0774a14║若天、魔、梵及餘眾等。如實言：是法不知乃至不見
X30n0605_p0774a15║者，是微有畏相。以是義故，我得安隱如牛王，善哮
X30n0605_p0774a16║吼如師子王，故名無畏。二者、漏盡無所畏，佛自誠
X30n0605_p0774a17║言：我一切漏已盡。三、說障道無所畏，佛自誠言：我
X30n0605_p0774a18║說障法，能障道果。四、說盡苦道無所畏，佛自誠言：
X30n0605_p0774a19║我說聖道，能出世間，依而行之，能盡諸苦。說此四
X30n0605_p0774a20║義，皆悉決定，無能過者，故云無所畏也。四、攝者，大
X30n0605_p0774a21║士善巧接引之要術，隨羣情之嗜好，因而誘之，致
X30n0605_p0774a22║彼向往，如水就下，物既親附，爾乃化之。如云先以
X30n0605_p0774a23║欲鉤牽，後令入佛道是也。一者、布施攝，謂以財、法
X30n0605_p0774a24║二施，隨彼堪任，皆給與之，其既蒙恩，則生親附。二、
X30n0605_p0774b01║愛語攝，善言誘引，安慰啟迪，使彼有情心生愛樂。
X30n0605_p0774b02║三、利行攝，菩薩隨起身、口、意行，能令一切各霑其
X30n0605_p0774b03║利。四、同事攝，觀根設化，隨其樂欲，分形散影，和光
X30n0605_p0774b04║隨塵，同彼事業，先同後異，革彼業因，使進道果。十
X30n0605_p0774b05║八、不共法者，此是諸佛極地之法，不與凡夫、二乘、
X30n0605_p0774b06║諸大菩薩共有，故得名也。一者、身無失，如來無量
X30n0605_p0774b07║劫來，以戒、定、慧、慈、悲熏修其身，功德滿足，煩惱永
X30n0605_p0774b08║盡，所有身業隨智慧行，故無失也。二、口無失，義與
X30n0605_p0774b09║身同。三、念無失，佛四念處長時善修諸深禪定，心
X30n0605_p0774b10║不散亂。四、無異想，佛等觀有情住一子地，如雨均
X30n0605_p0774b11║霑，如日普照。五、無不定心，如云那伽常在定，無有
X30n0605_p0774b12║不定時。六、無不知已捨，佛於一切法悉皆炤知，窮
X30n0605_p0774b13║理盡性，爾乃方捨。七、欲無減，佛知善法恩故，雖具
X30n0605_p0774b14║足眾善而欲心不休，故云如來不棄穿針之福。譬
X30n0605_p0774b15║彼輪王寶馬，雖於一日歷四天下，意猶未滿。八、精
X30n0605_p0774b16║進無減，佛身、心二種精進皆已滿足，而度生攝物
X30n0605_p0774b17║之心未嘗休止。九、念無減，佛於三世諸佛智慧相
X30n0605_p0774b18║應故也。十、慧無減，佛得一切智慧、十力、四無畏、四
X30n0605_p0774b19║無礙智成就圓極故也。十一、解脫無減，有二種：一、
X30n0605_p0774b20║有為，謂無漏智慧相應解脫；二、無為，謂一切煩惱
X30n0605_p0774b21║永盡無餘。十二、解脫知見無減，佛於一切解脫中
X30n0605_p0774b22║知見了了分明，所謂有為、無為、不思議無礙等諸
X30n0605_p0774b23║解脫道，分別堅固，靡所不知。十三、一切身業隨智
X30n0605_p0774b24║慧行，佛先知已，然後起一切行，故隨處現身，無非
X30n0605_p0774c01║利物。十四、一切口業隨智慧行，十五、一切意業隨
X30n0605_p0774c02║智慧行，此二種準身業說。十六、智慧知過去無礙，
X30n0605_p0774c03║佛智照知盡過去際所有一切情與無情皆悉洞
X30n0605_p0774c04║了。十七、智慧知未來世無礙，照知未來際若有情
X30n0605_p0774c05║暨無情皆悉無礙。十八、智慧知現在世無礙，然三
X30n0605_p0774c06║十二相、十八不共等，今則欲曉初機，故引而申之。
X30n0605_p0774c07║△三、結證由通經者益。
X30n0605_p0774c08║皆因提婆達多善知識故。
X30n0605_p0774c09║△二、明法師妙果當成三：初、正明果成。
X30n0605_p0774c10║告諸四眾：提婆達多却後過無量劫，當得成佛，號曰
X30n0605_p0774c11║天王如來、應供、正徧知、明行足、善逝、世間解、無上士、
X30n0605_p0774c12║調御丈夫、天人師、佛、世尊，世界名天道。
X30n0605_p0774c13║芬陀利經云：調達作佛，號提和羅耶，漢言天王。國
X30n0605_p0774c14║名提和越，漢言天道。△二明化度
X30n0605_p0774c15║時天王佛住世二十中劫，廣為眾生說於妙法，恒河
X30n0605_p0774c16║沙眾生得阿羅漢果，無量眾生發緣覺心，恒河沙眾
X30n0605_p0774c17║生發無上道心，得無生忍至不退轉。
X30n0605_p0774c18║△三、滅後利益。
X30n0605_p0774c19║時天王佛般涅槃後，正法住世二十中劫，全身舍利
X30n0605_p0774c20║起七寶塔，高六十由旬，縱廣四十由旬，諸天人民悉
X30n0605_p0774c21║以雜華、末香、燒香、塗香、衣服、瓔珞、幢幡、寶葢、伎樂、歌
X30n0605_p0774c22║頌，禮拜供養七寶妙塔，無量眾生得阿羅漢果，無量
X30n0605_p0774c23║眾生悟辟支佛，不可思議眾生發菩提心至不退轉。
X30n0605_p0774c24║△三勸信。
X30n0605_p0775a01║佛告諸比丘：未來世中，若有善男子、善女人，聞妙法
X30n0605_p0775a02║華經提婆達多品，淨心信敬，不生疑惑者，不墮地獄、
X30n0605_p0775a03║餓鬼、畜生，生十方佛前。所生之處，常聞此經。若生人
X30n0605_p0775a04║天中，受勝妙樂。若在佛前，蓮華化生。
X30n0605_p0775a05║蓮華化生者，胎經云：蓮華生者，非胎卵溼化之化
X30n0605_p0775a06║生。非化而言化，實不如四生中化生也。請觀音云：
X30n0605_p0775a07║蓮華化生為父母。無量壽云：處華臺久者為胎生。
X30n0605_p0775a08║實非胎生也。例蓮華生，亦稱溼卵，而非溼卵。蓮華
X30n0605_p0775a09║化生，非胎卵溼化之化者，良以淨業圓成，仍依願
X30n0605_p0775a10║力，托識蓮胎。既非無明妄業為因，又非父母貪愛
X30n0605_p0775a11║為緣，遂寄蓮胎，而有此質，義如化生也。不同四生
X30n0605_p0775a12║中化者，以彼化生，雖不由胎卵，亦是妄業交感。彼
X30n0605_p0775a13║以自業為因，順世五行為緣，自空無中，而有形質，
X30n0605_p0775a14║此業力變化者也。故與蓮華化生，其理則遠。處華
X30n0605_p0775a15║臺為胎生者，此望上品，即獲見佛，初無逗遛。今既
X30n0605_p0775a16║經久，義如胎生。既無世間胎獄之苦，故云非也。例
X30n0605_p0775a17║蓮華生，亦稱溼卵，而非等者，此則華既依水，義如
X30n0605_p0775a18║溼也。其華經劫，含而未敷，義如卵也。彼處華內，樂
X30n0605_p0775a19║勝天宮，顧其優劣，日劫相倍，豈得同耶？又大寶積
X30n0605_p0775a20║云：菩薩成就八法，於諸佛前，蓮華化生。一者乃至
X30n0605_p0775a21║失命，不說他過。二者化人令歸三寶。三者安置一
X30n0605_p0775a22║切於菩提心。四者梵行不染。五者造佛形像，安華
X30n0605_p0775a23║座上。六者能除眾生憂惱。七者於貢高人，常自謙
X30n0605_p0775a24║下。八者不惱他人。△二、明今日文殊通經，龍女成
X30n0605_p0775b01║佛二：初、明文殊通經五：初、明智積請退。
X30n0605_p0775b02║於時，下方多寶世尊所從菩薩名曰智積，白多寶佛：
X30n0605_p0775b03║當還本土。
X30n0605_p0775b04║芬陀利經云：下方佛所從菩薩，名般若拘羅，漢言
X30n0605_p0775b05║智積。智積謂多寶。為證經故出，勸物流通既訖，是
X30n0605_p0775b06║故請還。△二、釋尊止之。
X30n0605_p0775b07║釋迦牟尼佛告智積曰：善男子！且待須臾。此有菩薩
X30n0605_p0775b08║名文殊師利，可與相見，論說妙法，可還本土。
X30n0605_p0775b09║明釋尊止之，令待通經利益之證。釋尊止之者，雖
X30n0605_p0775b10║迹門事訖，本門未彰，故託在文殊，以留多寶。佛之
X30n0605_p0775b11║密意，非菩薩所知。△三、文殊尋來。
X30n0605_p0775b12║爾時，文殊師利坐千葉蓮華大如車輪，俱來菩薩亦
X30n0605_p0775b13║坐寶蓮華，從於大海娑竭羅龍宮自然涌出，住虗空
X30n0605_p0775b14║中詣靈鷲山，從蓮華下至於佛所，頭面敬禮二世尊
X30n0605_p0775b15║足，修敬已畢往智積所，共相慰問却坐一面。
X30n0605_p0775b16║尋來者，繼便之謂。千葉蓮者，大論云：華有三品，人
X30n0605_p0775b17║間者數十葉，天華百葉，菩薩千葉。娑竭者，亦云娑
X30n0605_p0775b18║伽，此云鹹海，龍依此住，從海得名。却坐者，却即退
X30n0605_p0775b19║也。△四、智積。問：所化幾何？
X30n0605_p0775b20║智積菩薩問文殊師利：仁往龍宮所化眾生，其數幾
X30n0605_p0775b21║何？
X30n0605_p0775b22║△五、文殊答七：初、答利益甚眾。
X30n0605_p0775b23║文殊師利言：其數無量不可稱計，非口所宣非心所
X30n0605_p0775b24║測，且待須臾自當證知。
X30n0605_p0775c01║△二、蒙益集證。
X30n0605_p0775c02║所言未竟，無數菩薩坐寶蓮華，從海涌出，詣靈鷲山，
X30n0605_p0775c03║住在虗空。
X30n0605_p0775c04║△三、皆是文殊所化
X30n0605_p0775c05║此諸菩薩皆是文殊師利之所化度，具菩薩行，皆共
X30n0605_p0775c06║論說六波羅蜜。
X30n0605_p0775c07║△四、本聲聞人先稟權教。
X30n0605_p0775c08║本聲聞人，在虗空中，說聲聞行，
X30n0605_p0775c09║本聲聞人，先稟權教住二乘道者，芬陀利經云：其
X30n0605_p0775c10║池即時涌華，本發菩薩心，其華在空中，說摩訶衍
X30n0605_p0775c11║事。本發聲聞心者，華在空中，但說斷生死事。△五、
X30n0605_p0775c12║今聞實教悉住大乘。
X30n0605_p0775c13║今皆修行大乘空義。
X30n0605_p0775c14║△六、文殊結益。
X30n0605_p0775c15║文殊師利謂智積曰：於海教化其事如此。
X30n0605_p0775c16║爾時智積菩薩以偈讚曰：
X30n0605_p0775c17║△七、智積偈讚。
X30n0605_p0775c18║大智德勇健，化度無量眾，今此諸大會，及我皆已見。
X30n0605_p0775c19║演暢實相義，開闡一乘法，廣導諸眾生，令速成菩提。
X30n0605_p0775c20║△二、明龍女利益九：初、明文殊自敘。
X30n0605_p0775c21║文殊師利言：我於海中，唯常宣說玅法華經。
X30n0605_p0775c22║△二、智積問：
X30n0605_p0775c23║智積菩薩問文殊師利言：此經甚深微妙，諸經中寶，
X30n0605_p0775c24║世所希有。頗有眾生勤加精進修行此經，速得佛不？
X30n0605_p0776a01║△三、文殊答
X30n0605_p0776a02║文殊師利言：有娑竭羅龍王女，年始八歲，智慧利根，
X30n0605_p0776a03║善知眾生諸根行業，得陀羅尼，諸佛所說甚深祕藏
X30n0605_p0776a04║悉能受持，深入禪定了達諸法，於剎那頃發菩提心，
X30n0605_p0776a05║得不退轉辯才無礙，慈念眾生猶如赤子，功德具足
X30n0605_p0776a06║心念口演，微妙廣大慈悲仁讓，志意和雅能至菩提。
X30n0605_p0776a07║△四、智積執別教為疑。
X30n0605_p0776a08║智積菩薩言：我見釋迦如來，於無量劫難行苦行積
X30n0605_p0776a09║功累德，求菩提道未曾止息，觀三千大千世界，乃至
X30n0605_p0776a10║無有如芥子許非是菩薩捨身命處，為眾生故然後
X30n0605_p0776a11║乃得成菩提道，不信此女於須臾頃便成正覺。
X30n0605_p0776a12║△五、龍女明以圓釋疑二：初、經家敘現申敬。
X30n0605_p0776a13║言論未訖，時龍王女忽現於前，頭面禮敬却住一面，
X30n0605_p0776a14║以偈讚曰：
X30n0605_p0776a15║即慶喜尊者結集敘當時事也。然偈有二種，謂重
X30n0605_p0776a16║頌、孤起。今頌即孤起也，謂孤然特起也。△二、偈頌
X30n0605_p0776a17║三：初、明持經得解。
X30n0605_p0776a18║深達罪福相，徧照於十方。
X30n0605_p0776a19║深達者，深達無罪福，入一實相，名為深達。十方，即
X30n0605_p0776a20║十法界也。同以實慧朗之，故言徧照。△二、明成就
X30n0605_p0776a21║二身
X30n0605_p0776a22║微妙淨法身，具相三十二，以八十種好，用莊嚴法身。
X30n0605_p0776a23║天人所戴仰，龍神咸恭敬，一切眾生類，無不宗奉者。
X30n0605_p0776a24║具相三十二者，深得法身之理即備相好，如大品
X30n0605_p0776b01║明欲得一切法當學般若，如得如意珠也。二乘但
X30n0605_p0776b02║得空，空無相好也。然引大品者，以彼經平等大慧，
X30n0605_p0776b03║即今經一實相理，名異義同故引為證。欲得一切
X30n0605_p0776b04║法者，謂權巧應用相好等也。令顯達實相平等大
X30n0605_p0776b05║慧之體，即依體起用具三十二相也。二乘即證偏
X30n0605_p0776b06║空，空不具法故無相用，既達理本則無施不可，故
X30n0605_p0776b07║譬獲如意珠，隨人願欲雨寶穰穰者也。△三、引佛
X30n0605_p0776b08║為證。
X30n0605_p0776b09║又聞成菩提，唯佛當證知，我闡大乘教，度脫苦眾生。
X30n0605_p0776b10║△六、身子挾三藏權難二：初、總難信。
X30n0605_p0776b11║時舍利弗語龍女言：汝謂不久得無上道，是事難信。
X30n0605_p0776b12║所以者何？女身垢穢非是法器，云何能得無上菩提？
X30n0605_p0776b13║佛道懸曠經無量劫，勤苦積行具修諸度然後乃成。
X30n0605_p0776b14║此從時舍利弗語龍女言：止！是事難信者，即標也。
X30n0605_p0776b15║自所以者何下，即釋出難信意。△二、釋出五礙。
X30n0605_p0776b16║又女人身猶有五障：一者、不得作梵天王，二者、帝釋，
X30n0605_p0776b17║三者、魔王，四者、轉輪聖王，五者、佛身。云何女身速得
X30n0605_p0776b18║成佛？
X30n0605_p0776b19║五礙即五障女身，由此致有留礙障難。梵王即初
X30n0605_p0776b20║禪天主，釋稱梵王，道謂玉帝，其實一人兩號，各從
X30n0605_p0776b21║其教。彼宗所譚，止齊九天，九天以外，了無所聞。葢
X30n0605_p0776b22║彼天有語言覺觀，能施號令，所以諸佛說法，得梵
X30n0605_p0776b23║王前導，天帝後隨。帝釋即忉利天主，住善見宮，統
X30n0605_p0776b24║王三十二天者也。魔王即無想天主，或別有所化
X30n0605_p0776c01║徒黨，為彼眾所君。淨名云：有力大魔，皆地住菩薩，
X30n0605_p0776c02║證不思議解脫法門，示邪顯正，匡持佛運。輪王有
X30n0605_p0776c03║四，不能盡舉，且以金輪王王四天下為號耳。佛身
X30n0605_p0776c04║則分果具該也。△七、龍女以一實除疑二：初、獻珠
X30n0605_p0776c05║表得圓解。
X30n0605_p0776c06║爾時龍女有一寶珠，價直三千大千世界，持以上佛，
X30n0605_p0776c07║佛即受之。龍女謂智積菩薩、尊者舍利弗言：我獻寶
X30n0605_p0776c08║珠，世尊納受，是事疾不？答言：甚疾。女言：以汝神力觀
X30n0605_p0776c09║我成佛，復速於此。
X30n0605_p0776c10║此龍女現成明證，亦云以一實除疑。然二義相由，
X30n0605_p0776c11║其理一均。獻珠表正得圓解，圓珠表修得圓因，奉
X30n0605_p0776c12║佛是將因尅果，佛受疾者表獲果速也。此即一念
X30n0605_p0776c13║坐道場，成佛不虗也。△二、正示因圓果滿。
X30n0605_p0776c14║當時，眾會皆見龍女忽然之間變成男子，具菩薩行，
X30n0605_p0776c15║即往南方無垢世界，坐寶蓮華成等正覺，三十二相、
X30n0605_p0776c16║八十種好，普為十方一切眾生演說妙法。
X30n0605_p0776c17║胎經云：魔梵釋女，皆不捨身，不受身，悉於現身得
X30n0605_p0776c18║成佛故。偈言：法性如大海，不說有是非。凡夫賢聖
X30n0605_p0776c19║人，平等無高下。唯在心垢滅，取證如反掌。△八、時
X30n0605_p0776c20║眾聞見得益二：初、正明見聞。
X30n0605_p0776c21║爾時，娑婆世界菩薩、聲聞、天龍八部、人與非人，皆遙
X30n0605_p0776c22║見彼龍女成佛，普為時會人天說法。
X30n0605_p0776c23║△二、人天歡喜。
X30n0605_p0776c24║心大歡喜悉遙敬禮，無量眾生聞法解悟得不退轉，
X30n0605_p0777a01║無量眾生得受道記，無垢世界六反震動，娑婆世界
X30n0605_p0777a02║三千眾生住不退地，三千眾生發菩提心而得受記。
X30n0605_p0777a03║彼此蒙益。南方緣熟，宜以八相成道；此土緣薄，秪
X30n0605_p0777a04║以龍女教化。此是權巧之力，得一身一切身，普現
X30n0605_p0777a05║色身三昧者也。△九、智積身子默然信受。
X30n0605_p0777a06║智積菩薩及舍利弗，一切眾會默然信受。
X30n0605_p0777a07║聞見既資於目擊，信敬即獲於除疑。喜兼天人，益
X30n0605_p0777a08║均彼此。
X30n0605_p0777a09║△四、釋持品二：初、申品目。
X30n0605_p0777a10║玅法蓮華經勸持品第十三
X30n0605_p0777a11║二萬菩薩奉命弘經，故名持品。重勸八十萬億那
X30n0605_p0777a12║由他弘經，故名勸持品。問：何故爾？答：二萬是法師
X30n0605_p0777a13║品初別命之數，故奉旨受持。八十萬億那由他等，
X30n0605_p0777a14║前無別命，止是通覓。今佛眼視，令其發誓此土通
X30n0605_p0777a15║經。然通經證驗深重，佛意殷勤，所以蒙勸而弘，故
X30n0605_p0777a16║有二意。△二、釋經文二：初、明受持三：初、二萬菩薩
X30n0605_p0777a17║奉命此土弘經。
X30n0605_p0777a18║爾時，藥王菩薩摩訶薩及大樂說菩薩摩訶薩，與二
X30n0605_p0777a19║萬菩薩眷屬俱，皆於佛前作是誓言：惟願世尊不以
X30n0605_p0777a20║為慮，我等於佛滅後，當奉持讀誦說此經典。後惡世
X30n0605_p0777a21║眾生善根轉少，多增上慢貪利供養，增不善根遠離
X30n0605_p0777a22║解脫，雖難可教化，我等當起大忍力，讀誦此經持說
X30n0605_p0777a23║書寫，種種供養不惜身命。
X30n0605_p0777a24║此明二萬菩薩奉命此土弘經也。所以對佛發深
X30n0605_p0777b01║重願，起大忍力，竭誠弘傳，刻志流通。葢以惡世法
X30n0605_p0777b02║弱魔強，自恃矜高，障他勝業，自非被忍辱鎧，踞法
X30n0605_p0777b03║空牀，則何以處之？故涅槃經云：過去之世，佛日未
X30n0605_p0777b04║出，我於爾時為婆羅門，修菩薩行，周徧求索大乘
X30n0605_p0777b05║經典，住雪山中，思惟坐禪。時釋提桓因心大驚怪，
X30n0605_p0777b06║要當往試，即變其身作羅剎像，去彼不遠，其聲清
X30n0605_p0777b07║雅，宣過去佛所說半偈：諸行無常，是生滅法。聞是
X30n0605_p0777b08║半偈，心生歡喜，即從坐起，四向顧望，向所聞法，誰
X30n0605_p0777b09║之所說？乃見羅剎向前而言：善哉大士！汝於何處
X30n0605_p0777b10║得是過去離怖畏者所說半偈？即便答言：如我今
X30n0605_p0777b11║者，不食之來已經多日，心亂䆿語耳。尋便告言：汝
X30n0605_p0777b12║所食者，為是何物？答言：我所食者，人之暖肉熱血
X30n0605_p0777b13║也。汝但具足說是半偈，我當以身奉施於汝。復告
X30n0605_p0777b14║之曰：誰當信汝為八字故而捨全身？答：如我說者，
X30n0605_p0777b15║天當為證。彼既說已，爾時童子尋便勇往樹木嵓
X30n0605_p0777b16║巒，在在處處悉已書之，轉令流布。既而復到其前，
X30n0605_p0777b17║從高樹枝舉身投地。爾時天雨寶華，從空而下，地
X30n0605_p0777b18║搖六動，空聲讚言：如汝今者，是真修行菩薩行者。
X30n0605_p0777b19║用是天樂鳴空，咸共讚歎，覩未曾有。羅剎即時復
X30n0605_p0777b20║天帝形。△二、五百八千聲聞發誓化國流通。
X30n0605_p0777b21║爾時，眾中五百阿羅漢得受記者，白佛言：世尊！我等
X30n0605_p0777b22║亦自誓願，於異國土廣說此經。復有學、無學八千人
X30n0605_p0777b23║得受記者，從座而起，合掌向佛，作是誓言：世尊！我等
X30n0605_p0777b24║亦當於他國土廣說此經。所以者何？是娑婆國中，人
X30n0605_p0777c01║多弊惡，懷增上慢，功德淺薄，瞋濁諂曲，心不實故。
X30n0605_p0777c02║問：此諸聲聞已成大士，何故不能此土弘經？答：為
X30n0605_p0777c03║引初心始行菩薩未能惡世苦行通經，復欲發起
X30n0605_p0777c04║如來開於安樂行品也。△二、諸尼請記四：初、摩訶
X30n0605_p0777c05║波闍波提請記二：初、請。
X30n0605_p0777c06║爾時，佛姨母摩訶波闍波提比丘尼，與學、無學比丘
X30n0605_p0777c07║尼六千人俱，從座而起，一心合掌，瞻仰尊顏，目不暫
X30n0605_p0777c08║捨。
X30n0605_p0777c09║姨母者，本行集云：天臂城中有長者，名曰善覺，有
X30n0605_p0777c10║八女。時淨飯昆季四人，各納二女以為妃。而淨飯
X30n0605_p0777c11║二妃，即摩耶暨愛道也。摩耶既誕太子，纔七日已，
X30n0605_p0777c12║即便命終，生忉利天。愛道是姨，故云姨母。△二記。
X30n0605_p0777c13║於時，世尊告憍曇彌：何故憂色而視如來？汝心將無
X30n0605_p0777c14║謂我不說汝名，授阿耨多羅三藐三菩提記耶？憍曇
X30n0605_p0777c15║彌！我先總說一切聲聞皆已授記，今汝欲知記者，將
X30n0605_p0777c16║來之世當於六萬八千億諸佛法中為大法師，及六
X30n0605_p0777c17║千學、無學比丘尼俱為法師。汝如是漸漸具菩薩道，
X30n0605_p0777c18║當得作佛，號一切眾生喜見如來、應供、正徧知、明行
X30n0605_p0777c19║足、善逝、世間解、無上士、調御丈夫、天人師、佛、世尊。憍
X30n0605_p0777c20║曇彌！是一切眾生喜見佛及六千菩薩轉次授記，得
X30n0605_p0777c21║阿耨多羅三藐三菩提。
X30n0605_p0777c22║△二、耶輸陀羅比丘尼二：初、請。
X30n0605_p0777c23║爾時，羅睺羅母耶輸陀羅比丘尼作是念：世尊於授
X30n0605_p0777c24║記中獨不說我名。
X30n0605_p0778a01║△二記。
X30n0605_p0778a02║佛告耶輸陀羅：汝於來世百千萬億諸佛法中，修菩
X30n0605_p0778a03║薩行，為大法師，漸具佛道，於善國中當得作佛，號具
X30n0605_p0778a04║足千萬光相如來、應供、正徧知、明行足、善逝、世間解、
X30n0605_p0778a05║無上士、調御丈夫、天人師、佛、世尊，佛壽無量阿僧祇劫。
X30n0605_p0778a06║△三、諸尼領解。
X30n0605_p0778a07║爾時摩訶波闍波提比丘尼，及耶輸陀羅比丘尼并
X30n0605_p0778a08║其眷屬，皆大歡喜得未曾有，即於佛前而說偈言：
X30n0605_p0778a09║世尊導師，安隱天人，我等聞記，心安具足。
X30n0605_p0778a10║△四、諸尼發願。
X30n0605_p0778a11║諸比丘尼說是偈已，白佛言：世尊！我等亦能於他方
X30n0605_p0778a12║國廣宣此經。
X30n0605_p0778a13║已上總明受持。△二、明勸持二：初、長行五：初、明佛
X30n0605_p0778a14║眼視。
X30n0605_p0778a15║爾時，世尊視八十萬億那由他諸菩薩摩訶薩：
X30n0605_p0778a16║眼視默勸而不告言者，上來雖不別命諸菩薩，而
X30n0605_p0778a17║如來已舉持經功德深厚，引證分明。又多寶分身
X30n0605_p0778a18║遠來勸發，此之殷勤事義已足，有欲應命宜即發
X30n0605_p0778a19║誓，無煩復言。又將護聲聞他方弘經之願，故不稱
X30n0605_p0778a20║揚此土弘經之事也。△二、菩薩請告。
X30n0605_p0778a21║是諸菩薩皆是阿惟越致，轉不退法輪得諸陀羅尼，
X30n0605_p0778a22║即從座起至於佛前，一心合掌而作是念：若世尊告
X30n0605_p0778a23║敕我等持說此經者，當如佛教廣宣斯法。
X30n0605_p0778a24║△三、明佛默然
X30n0605_p0778b01║復作是念：佛今默然不見告勅，我當云何？
X30n0605_p0778b02║△四、菩薩知意。
X30n0605_p0778b03║時，諸菩薩敬順佛意，并欲自滿本願。
X30n0605_p0778b04║△五發誓通經。
X30n0605_p0778b05║便於佛前作師子吼而發誓言：世尊！我等於如來滅
X30n0605_p0778b06║後，周旋往返十方世界，能令眾生書寫此經，受持、讀
X30n0605_p0778b07║誦、解說其義、如法修行、正憶念，皆是佛之威力。唯願
X30n0605_p0778b08║世尊在於他方遙見守護。
X30n0605_p0778b09║即時諸菩薩俱同發聲，而說偈言：
X30n0605_p0778b10║△二、偈頌四：初、明被忍衣弘經三：初、總論時節以
X30n0605_p0778b11║明著衣。
X30n0605_p0778b12║惟願不為慮，於佛滅度後，恐怖惡世中，我等當廣說。
X30n0605_p0778b13║此一行，總明時節。△二、別明所忍之境三：初、通明
X30n0605_p0778b14║邪見人。
X30n0605_p0778b15║有諸無智人，惡口罵詈等，及加刀杖者，我等皆當忍。
X30n0605_p0778b16║此兩行，初通明邪人，即俗眾也。△二、明道門增上
X30n0605_p0778b17║慢者。
X30n0605_p0778b18║惡世中比丘，邪智心諂曲，未得謂為得，我慢心充滿。
X30n0605_p0778b19║次一行明道門，即增上慢，未得謂得，未證謂證也。
X30n0605_p0778b20║△三、明僭聖增上慢者。
X30n0605_p0778b21║或有阿練若，納衣在空閒，自謂行真道，輕賤人間者。
X30n0605_p0778b22║貪著利養故，與白衣說法，為世所恭敬，如六通羅漢。
X30n0605_p0778b23║是人懷惡心，常念世俗事，假名阿練若，好出我等過。
X30n0605_p0778b24║而作如是言：此諸比丘等，為貪利養故，說外道論議。
X30n0605_p0778c01║自作此經典，誑惑世間人，為求名聞故，分別於是經。
X30n0605_p0778c02║常在大眾中，欲毀我等故，向國王大臣，婆羅門居士，
X30n0605_p0778c03║及餘比丘眾，誹謗說我惡，謂是邪見人，說外道論議。
X30n0605_p0778c04║已上七行，明僭聖增上慢。中阿含第六云：阿蘭若，
X30n0605_p0778c05║此翻無事。頭陀，此翻抖擻。寶雲經云：阿練兒處。記
X30n0605_p0778c06║云：阿，無也。蘭若名諍。文中云事，有事故諍。經云：住
X30n0605_p0778c07║阿蘭若者，不與世諍，不近不遠，便於乞食。有樹陰，
X30n0605_p0778c08║多華果，足淨水，無難事，不險阻，易登陟，獨無侶，誦
X30n0605_p0778c09║所聞。有王臣長者等來，尋詣之，應作是言：善來！善
X30n0605_p0778c10║來！若至住處，應喚令坐。彼若不坐，勿獨自坐。若不
X30n0605_p0778c11║就鄙座，應種種安慰，為其說法。若不樂廣說，應為
X30n0605_p0778c12║略說等。若不爾者，非蘭若行。凡居蘭若，為調煩惱，
X30n0605_p0778c13║或自舉蔑他，非無諍行。△三、總示著衣意。
X30n0605_p0778c14║我等敬佛故，悉忍是諸惡。為斯所輕言，汝等皆是佛，
X30n0605_p0778c15║如此輕慢言，皆當忍受之。濁劫惡世中，多有諸恐怖，
X30n0605_p0778c16║惡鬼入其身，罵詈毀辱我。我等敬信佛，當著忍辱鎧，
X30n0605_p0778c17║為說是經故，忍此諸難事。我不愛身命，但惜無上道，
X30n0605_p0778c18║我等於來世，護持佛所囑。世尊自當知，濁世惡比丘，
X30n0605_p0778c19║不知佛方便，隨宜所說法，惡口而顰蹙，數數見擯出，
X30n0605_p0778c20║遠離於塔寺。如是等眾惡，念佛告勑故，皆當忍是事。
X30n0605_p0778c21║此七行明著衣意。如法師品中三軌弘經，以柔和
X30n0605_p0778c22║忍辱而為衣者，即其意也。△二、入室弘經。
X30n0605_p0778c23║諸聚落城邑，其有求法者，我皆到其所，說佛所囑法。
X30n0605_p0778c24║此三行各一意，初明入室，即是慈悲為室，隨緣赴
X30n0605_p0779a01║感，故云我皆到其所也。△三、坐座弘經。
X30n0605_p0779a02║我是世尊使，處眾無所畏，我當善說法，願佛安隱住。
X30n0605_p0779a03║次云：處眾無所畏，即是法空為座。△四、總結請知。
X30n0605_p0779a04║我於世尊前，諸來十方佛，發如是誓言，佛自知我心。
X30n0605_p0779a05║三，結請。
X30n0605_p0779a06║△五釋安樂行品二：初、由品目。
X30n0605_p0779a07║妙法蓮華經安樂行品第十四
X30n0605_p0779a08║釋此品為三，謂依事、附文、法門三也。事者，身無危
X30n0605_p0779a09║險故安，心無憂惱故樂，既而身安心樂故能進行
X30n0605_p0779a10║也。附文者，著如來衣則法身安，入如來室則解脫
X30n0605_p0779a11║心樂，坐如來座則般若導行而進，此附上品文釋
X30n0605_p0779a12║也。住忍辱地故身安，而不卒暴故心樂，觀諸法實
X30n0605_p0779a13║相故行進，此附當品文釋也。法門者，安名不動，樂
X30n0605_p0779a14║名無受，行名無行。不動者，六道生死、二乘涅槃所
X30n0605_p0779a15║不能動，既不緣二邊則身無動搖。上文云：身體及
X30n0605_p0779a16║手足，靜然安不動，其心常憺怕，未曾有散亂。則安
X30n0605_p0779a17║住不動如須彌頂，常住不動法門也。樂者，不受三
X30n0605_p0779a18║昧廣大之用，不受凡夫之五受，乃至圓教中五受
X30n0605_p0779a19║生見亦皆不受，有受則有苦，無受則無苦，無苦無
X30n0605_p0779a20║樂乃名大樂。無行者，若有所受即有所行，無受則
X30n0605_p0779a21║無所行，不行凡夫行，不行賢聖行，故言無行而行
X30n0605_p0779a22║中道，是故多行即法門也。△二、釋經文二：初、問二：
X30n0605_p0779a23║初、歎前品深行菩薩能如此弘經。
X30n0605_p0779a24║爾時文殊師利法王子菩薩摩訶薩白佛言：世尊！是
X30n0605_p0779b01║諸菩薩甚為難有，敬順佛故發大誓願，於後惡世護
X30n0605_p0779b02║持讀說是法華經。
X30n0605_p0779b03║△二、問：淺行菩薩云何惡世宣說是經？
X30n0605_p0779b04║世尊！菩薩摩訶薩於後惡世，云何能說是經？
X30n0605_p0779b05║△二、答三：初、標四行章門，二、解釋修行方法，三、總
X30n0605_p0779b06║明行成之相。今初。
X30n0605_p0779b07║佛告文殊師利：若菩薩摩訶薩於後惡世欲說是經，
X30n0605_p0779b08║當安住四法。
X30n0605_p0779b09║△二、解釋修行方法四：初、身安樂行，二、口安樂行，
X30n0605_p0779b10║三、意安樂行，四、誓願安樂行。初文又二：初、長行二：
X30n0605_p0779b11║初、標行近。
X30n0605_p0779b12║一者、安住菩薩行處、親近處，能為眾生演說是經；
X30n0605_p0779b13║△二、釋行近二：初、釋行處。
X30n0605_p0779b14║文殊師利！云何名菩薩摩訶薩行處？若菩薩摩訶薩
X30n0605_p0779b15║住忍辱地，柔和善順而不卒暴心亦不驚，又復於法
X30n0605_p0779b16║無所行，而觀諸法如實相，亦不行不分別，是名菩薩
X30n0605_p0779b17║摩訶薩行處。
X30n0605_p0779b18║今約三法明行處：一、直緣一諦，一諦為一切所歸，
X30n0605_p0779b19║為一切作本，而徧無分別。一切所歸者，即忍辱地
X30n0605_p0779b20║也。地即中道，以諸法歸之，故名為地。眾行休息，故
X30n0605_p0779b21║名忍辱。此即行不行之行也。為一切作本者，如萬
X30n0605_p0779b22║物得地而生，眾行得理而成。若得理本，則在剛能
X30n0605_p0779b23║柔，在逆能順，在暴能治，在驚能安。無量功德從中
X30n0605_p0779b24║道地生，地無所生而生功德。徧無分別者，則不分
X30n0605_p0779c01║別不行與行差別之相，故云又復不行不分別等
X30n0605_p0779c02║也，即是非行非不行。二、約二法者，即生法二忍。三、
X30n0605_p0779c03║約三法者，即不思議三諦也。住忍辱地者，總論三
X30n0605_p0779c04║諦，如有地可據，方能忍辱。柔和善順者，善順真諦，
X30n0605_p0779c05║能忍虗妄見愛寒熱等，故言善順也。而不卒暴心
X30n0605_p0779c06║不驚者，安於俗諦，忍眾根緣，稱適機宜，故云不卒
X30n0605_p0779c07║暴。能體忍違從，故心不驚也。於法無所行等者，即
X30n0605_p0779c08║安中諦，能忍二邊，故云無所行也。正住中道，故云
X30n0605_p0779c09║觀實相。亦不得中實，故云不分別。此則據三諦之
X30n0605_p0779c10║地名處，忍五住之辱名行。行亦為三，謂止行即行
X30n0605_p0779c11║不行，觀行即非行非不行，慈悲行即不行行。合上
X30n0605_p0779c12║衣、座、室等，是為約三法明行處，以辨弘經方軌也。
X30n0605_p0779c13║△二、釋近處三：初、即遠論近十：初、遠豪勢。
X30n0605_p0779c14║云何名菩薩摩訶薩親近處？菩薩摩訶薩不親近國
X30n0605_p0779c15║王、王子、大臣、官長。
X30n0605_p0779c16║此下釋近處，明遠十惱亂，乃即遠而論近，亦是附
X30n0605_p0779c17║戒門助觀也。但上直緣理住忍辱地，今戒門廣出
X30n0605_p0779c18║眾辱之緣，應修遠離，不同凡夫刀杖自防，亦非二
X30n0605_p0779c19║乘棄捨不觀，但以正慧而遠離之，此則即遠論近，
X30n0605_p0779c20║故云親近處也。且初遠豪勢者，以不親國王等，記
X30n0605_p0779c21║云恐人恃附為失正道，故初似小益，久則大損。△
X30n0605_p0779c22║二、遠邪人法。
X30n0605_p0779c23║不親近諸外道、梵志、犍子等，及造世俗文筆，讚詠外
X30n0605_p0779c24║書，及路伽耶陀、逆路伽耶陀者。
X30n0605_p0780a01║次第二遠邪人法者，謂若人染邪法迷於正理，但
X30n0605_p0780a02║正觀未成切須防斷也。不稟內教故名外道。梵志
X30n0605_p0780a03║即婆羅門，此云淨行。其在家以事梵天名為梵志，
X30n0605_p0780a04║若出家外道則通名尼犍。尼犍此云離繫。文筆者，
X30n0605_p0780a05║文謂歌詩之流，筆謂銘賦之類。讚詠者，顯德謂之
X30n0605_p0780a06║讚，寄情謂之詠。路伽耶，此云惡論，亦云破論。逆路
X30n0605_p0780a07║者，逆君父之論。又路伽耶名善論，亦名師破弟子；
X30n0605_p0780a08║逆路伽耶名惡論，亦名弟子破師。△三遠兇險戲。
X30n0605_p0780a09║亦不親近諸有兇戲、相扠、相撲及那羅等種種變現
X30n0605_p0780a10║之戲。
X30n0605_p0780a11║次第三、遠兇戲者，若相扠相撲，即兇戲也。那羅，此
X30n0605_p0780a12║云力，即是捔力戲，亦是設筋力戲。又疏云：那羅延
X30n0605_p0780a13║者，上伎戲，亦云形𦘕其身，作變異相。又云：緣橦擲
X30n0605_p0780a14║倒之類也。記云：近兇戲者，恐散逸故。扠（初佳切），打也。
X30n0605_p0780a15║撲（音雹，又普卜切），挨也，小擊也。△四、遠旃陀羅。
X30n0605_p0780a16║又不親近旃陀羅及畜豬、羊、雞、狗、畋獵、漁捕諸惡律
X30n0605_p0780a17║儀，如是人等或時來者，則為說法無所希望。
X30n0605_p0780a18║次第四、遠旃陀羅者，旃陀羅，此云屠者，又云嚴熾，
X30n0605_p0780a19║謂以熾然惡業而自嚴飾也。若親近之者，令人無
X30n0605_p0780a20║慈。畜養猪羊雞狗、畋漁獵捕者，此等皆有殺害之
X30n0605_p0780a21║心，名惡律儀。如是人來，當為善巧說法，回其殺害
X30n0605_p0780a22║之心，不可有於希望之意。畋獵者，為田除害名畋
X30n0605_p0780a23║獵，即捷之名。白虎通云：四時之畋，總名為獵。畋通
X30n0605_p0780a24║作佃。易曰：以佃以漁。註云：取獸曰畋，取魚曰漁。△
X30n0605_p0780b01║五、遠二乘眾。
X30n0605_p0780b02║又不親近求聲聞比丘、比丘尼、優婆塞、優婆夷，亦不
X30n0605_p0780b03║問訊。若於房中、若經行處、若在講堂中，不共住止。或
X30n0605_p0780b04║時來者，隨宜說法，無所希求。
X30n0605_p0780b05║次第五、遠二乘眾者，以彼二乘但專自利少能益
X30n0605_p0780b06║他，不慕菩提勝業，故須遠離也。△六、遠欲想。
X30n0605_p0780b07║文殊師利！又，菩薩摩訶薩不應於女人身取能生欲
X30n0605_p0780b08║想相而為說法，亦不樂見。若入他家，不與小女、處女、
X30n0605_p0780b09║寡女等共語。
X30n0605_p0780b10║次第六遠欲想者，欲想則能殺害菩提心故。處女
X30n0605_p0780b11║者，居處在家未嫁之女也。寡女即無夫者。△七遠
X30n0605_p0780b12║不男。
X30n0605_p0780b13║亦復不近五種不男之人以為親厚。
X30n0605_p0780b14║次第七遠不男。記云：不男壞亂菩提志故。具有五
X30n0605_p0780b15║不男者，謂生、劇、妬、變、半。生者，從生以來便無男根。
X30n0605_p0780b16║劇者，以刀去勢。妬者，因見他婬方有妬心，婬欲即
X30n0605_p0780b17║起。變者，今生變作。半者，半月能男，半月不能男也。
X30n0605_p0780b18║亦有五種不女，謂螺、筋、鼓、角、脈。又不男者，彼名般
X30n0605_p0780b19║吒，此翻黃門。黃門者，有男女形，不能男女事。△八
X30n0605_p0780b20║遠危害。
X30n0605_p0780b21║不獨入他家。若有因緣須獨入時，但一心念佛。
X30n0605_p0780b22║次第八、遠危害者，記云：危害難處，不合入故。△九、
X30n0605_p0780b23║遠譏嫌。
X30n0605_p0780b24║若為女人說法，不露齒笑、不現𮌎臆，乃至為法猶不
X30n0605_p0780c01║親厚，況復餘事？
X30n0605_p0780c02║次第九遠譏嫌者，若露齒笑現𮌎臆，增他不善之
X30n0605_p0780c03║心為女說法，當避譏嫌尚不宜親厚，況復餘之事
X30n0605_p0780c04║乎？△十遠畜養。
X30n0605_p0780c05║不樂畜年少弟子、沙彌、小兒，亦不樂與同師。
X30n0605_p0780c06║次第十、遠畜養者，葢畜養小兒，妨修正業，故須遠
X30n0605_p0780c07║之。從初遠豪勢，至此遠畜養。此十種惱亂，分為二
X30n0605_p0780c08║邊：九是生死，一是涅槃，二俱遠離，即寂滅之異名
X30n0605_p0780c09║耳。如是十法，諸教皆然，但不近二乘，與諸教小異。
X30n0605_p0780c10║葢今是圓教行者，弘通大乘獨妙之經，故須遠離
X30n0605_p0780c11║聲聞、獨覺、小乘之人也。△二、即近論近。
X30n0605_p0780c12║常好坐禪，在於閑處修攝其心。文殊師利！是名初親
X30n0605_p0780c13║近處。
X30n0605_p0780c14║既能遠離向來十種過患，則進道之策矣！宜於閒
X30n0605_p0780c15║處攝心修定。既閒居靜處，遠諸喧煩，塵既不生，根
X30n0605_p0780c16║無所偶，政可牧心內炤，故云修攝其心也。△三、即
X30n0605_p0780c17║非近非近論近三：初、總標境智。
X30n0605_p0780c18║復次，菩薩摩訶薩觀一切法空。
X30n0605_p0780c19║觀者，中道觀智也。一切法者，十法界境也。若單論
X30n0605_p0780c20║智，則智無所觀，故舉一切法以顯皆空也。△二、別
X30n0605_p0780c21║釋境智。
X30n0605_p0780c22║如實相不顛倒，不動不退不轉，如虗空無所有性，一
X30n0605_p0780c23║切語言道斷，不生不出不起，無名無相，實無所有，無
X30n0605_p0780c24║量無邊，無礙無障。
X30n0605_p0781a01║如實相者，謂二邊三諦無一異名如，非七方便名
X30n0605_p0781a02║實，以實為相故名如實相。不顛倒者，無八倒也。不
X30n0605_p0781a03║動者，不為二死所動也。不退者，心心寂滅流入薩
X30n0605_p0781a04║婆若海也。不轉者，不如凡夫轉生死，不如二乘轉
X30n0605_p0781a05║凡聖也。如虗空者，但有名字，名字不可得。中道觀
X30n0605_p0781a06║智亦但有名字，亦求不可得。無所有性者，無自他
X30n0605_p0781a07║共無因等性也。一切語言道斷者，不可思議也。不
X30n0605_p0781a08║生者，惑智理皆不生也。不出者，如來所治畢竟不
X30n0605_p0781a09║復發也。不起者，諸方便皆寂滅也。無名者，名不能
X30n0605_p0781a10║名。無相者，相不能相。無所有者，無二邊之有。無量
X30n0605_p0781a11║者，非數法也。無邊者，無方所也。無礙無障者，徧一
X30n0605_p0781a12║切處也。又觀一切法空如實相者，標其觀體也。從
X30n0605_p0781a13║不顛倒去九句，釋觀相。不為二邊八倒所動，名不
X30n0605_p0781a14║倒不動也。不墮二乘凡夫二地，名不退不轉也。此
X30n0605_p0781a15║二句明智用理。非未來故不生，非過去故不出，非
X30n0605_p0781a16║現在故不起。釋論五十一云：如虗空無入無出無
X30n0605_p0781a17║住相等，攝大乘亦爾，無未來入處，無過去出處，無
X30n0605_p0781a18║現在住處。第四十三云：因邊不起名不出，緣邊不
X30n0605_p0781a19║起名不生。此其證也。△三、結成。
X30n0605_p0781a20║但以因緣有，從顛倒生故，說常樂觀如是法相。是名
X30n0605_p0781a21║菩薩摩訶薩第二親近處。
X30n0605_p0781a22║上直明中道觀慧，今明雙照二邊理性畢竟清淨。
X30n0605_p0781a23║如上所說非解非惑，而從惑因緣生生死，從解因
X30n0605_p0781a24║緣生涅槃。又因緣有者，有於涅槃也。從顛倒生者，
X30n0605_p0781b01║生於生死也。此則雙照，意顯常樂觀如是法相者，
X30n0605_p0781b02║即三諦等法也。又但以因緣有從顛倒生者，結不
X30n0605_p0781b03║思議三諦境也。故說者，不思議教也。常樂觀者，結
X30n0605_p0781b04║不思議三觀也。
X30n0605_p0781b05║爾時，世尊欲重宣此義，而說偈言：
X30n0605_p0781b06║△二、偈頌三：初、頌標章。
X30n0605_p0781b07║若有菩薩，於後惡世，無怖畏心，欲說是經，
X30n0605_p0781b08║頌上欲說是經當安住四法，由住忍地心不驚怖，
X30n0605_p0781b09║故云無怖畏心。○然下偈頌長行行近別釋，偈中
X30n0605_p0781b10║合頌開合互現也。△二、頌修行二：初、頌事遠近。
X30n0605_p0781b11║應入行處，及親近處，常離國王，及國王子，大臣官長，
X30n0605_p0781b12║兇險戲者，及旃陀羅，外道梵志，亦不親近，增上慢人，
X30n0605_p0781b13║貪著小乘，三藏學者，破戒比丘，名字羅漢，及比丘尼，
X30n0605_p0781b14║好戲笑者，深著五欲，求現滅度，諸優婆夷，皆勿親近，
X30n0605_p0781b15║若是人等，以好心來，到菩薩所，為聞佛道，菩薩則以，
X30n0605_p0781b16║無所畏心，不懷希望，而為說法，寡女處女，及諸不男，
X30n0605_p0781b17║皆勿親近，以為親厚，亦莫親近，屠兒魁膾，畋獵漁捕，
X30n0605_p0781b18║為利殺害，販肉自活，衒賣女色，如是之人，皆勿親近，
X30n0605_p0781b19║兇險相撲，種種嬉戲，諸淫女等，盡勿親近，莫獨屏處，
X30n0605_p0781b20║為女說法，若說法時，無得戲笑，入里乞食，將一比丘，
X30n0605_p0781b21║若無比丘，一心念佛，是則名為，行處近處，以此二處，
X30n0605_p0781b22║能安樂說。
X30n0605_p0781b23║此十四行頌事遠近。上長行中有十種遠離，今頌
X30n0605_p0781b24║略不次第，在文可見。亦是頌人空行處，取意兼頌
X30n0605_p0781c01║近處三意，故偈云是則名為行處近處。常離國王
X30n0605_p0781c02║者，故佛云：比丘親近國王有十非法：一、陰謀王命；
X30n0605_p0781c03║二、王誅大臣；三、典藏亡寶；四、宮人懷妊；五、王身中
X30n0605_p0781c04║毒；六、大臣諍競；七、二國交兵；八、王悋不施民；九、斂
X30n0605_p0781c05║民物；十、多疾疫，謂比丘行呪。有此十事，一切臣民
X30n0605_p0781c06║謂是比丘所作，作此謗比丘，即謗法亦謗佛，故佛
X30n0605_p0781c07║不令親近外道梵志。得摩隥伽云：初一人名梵天，
X30n0605_p0781c08║造一韋陀。次名白淨，變一為四：一名讚誦韋陀，二
X30n0605_p0781c09║名祭祀，三名歌詠，四名禳災。一一各有三十二萬
X30n0605_p0781c10║偈，合成一百二十八萬偈，有一千七百卷。次名弗
X30n0605_p0781c11║沙，有二十五弟子，各於一韋陀能廣分別，遂有二
X30n0605_p0781c12║十五韋陀。次有人名鸚鵡，變一韋陀為十八。次有
X30n0605_p0781c13║人名善道，有二十一弟子，變為二十一韋陀。如是
X30n0605_p0781c14║展轉，變為千二百六韋陀也。毗陀論，此云智論，婆
X30n0605_p0781c15║耶婆造，凡四種：一、信力毗陀，明事火滅罪；二、耶受
X30n0605_p0781c16║毗陀，明供養婆羅門得福；三、婆摩毗陀，明和合二
X30n0605_p0781c17║國；四、阿陀婆毗陀，明鬬戰。讀此四論，自稱一切智
X30n0605_p0781c18║人。毗伽羅，此名記論，婆尼尼造，明種種經書并諸
X30n0605_p0781c19║雜語。衛世師論，優留佉造，此翻最勝，出世八百年，
X30n0605_p0781c20║明六諦。迦毗羅，此翻黃頭，亦名龜種，造論名僧佉，
X30n0605_p0781c21║僧佉此云無頂，因人名論，故言迦毗羅，說二十五
X30n0605_p0781c22║諦。貪著小乘三藏學者，佛在波羅奈，最初為五人
X30n0605_p0781c23║說契經修多羅藏。佛在羅閱祇，最初為須那提說
X30n0605_p0781c24║毗尼藏。佛在毗舍離獼猴池，最初為䟦耆子說阿
X30n0605_p0782a01║毗曇藏。五百羅漢初夜集阿毗曇藏相續解脫經，
X30n0605_p0782a02║以此為三藏學也。深著五欲。欲相者，四天下人、龍、
X30n0605_p0782a03║須輪、四天王，皆根相到。忉利天以風為事，夜摩天
X30n0605_p0782a04║相近為事，兜率相牽為事，化樂天相視為事，他化
X30n0605_p0782a05║自在天心念為事，上天皆離欲。寡女處女者，阿難
X30n0605_p0782a06║問佛：如來滅後，見女人云何？佛言：勿與相見，設見
X30n0605_p0782a07║勿共語，設共語當專心念佛。入里乞食者，雜阿含
X30n0605_p0782a08║云：有一羊往糞聚飽食，還群貢高，謂我得好食。比
X30n0605_p0782a09║丘亦如是，得四事已，起染著欲想，不知出要。設不
X30n0605_p0782a10║得，恒生想。設得，向諸比丘貢高，毀蔑他人。我能得，
X30n0605_p0782a11║彼不能得。是為羊比丘乞食。師子王遇大獸即噉，
X30n0605_p0782a12║不味不著，得小獸即噉，不鄙不薄。比丘亦爾，得四
X30n0605_p0782a13║事供養，不起染著，無有欲想，自知出要。設不得利
X30n0605_p0782a14║養，不起亂念，無增減心。是為師子王比丘乞食。乞
X30n0605_p0782a15║食行役病四事，前後八時，明八精進、八懈怠。乞食
X30n0605_p0782a16║前，作是念：為修道補饑瘡。乞雖未得，不廢念行。乞
X30n0605_p0782a17║食得已，為報恩，念道不輟。前後兩時，倍加精進。餘
X30n0605_p0782a18║三事，前後亦爾。反此名八懈怠。寶雲經明乞食作
X30n0605_p0782a19║四分：一分奉同梵行，一分與匃人，一分施鬼神，一
X30n0605_p0782a20║分自食。△二頌非遠非近。
X30n0605_p0782a21║又復不行，上中下法，有為無為，實不實法，亦不分別，
X30n0605_p0782a22║是男是女，不得諸法，不知不見，是則名為，菩薩行處。
X30n0605_p0782a23║一切諸法，空無所有，無有常住，亦無起滅，是名智者，
X30n0605_p0782a24║所親近處。顛倒分別，諸法有無，是實非實，是生非生，
X30n0605_p0782b01║在於閑處，修攝其心，安住不動，如須彌山，觀一切法，
X30n0605_p0782b02║皆無所有，猶如虗空，無有堅固，不生不出，不動不退，
X30n0605_p0782b03║常住一相，是名近處。
X30n0605_p0782b04║△三、頌明行成三：初、標。
X30n0605_p0782b05║若有比丘於我滅後，入是行處及親近處，說斯經時
X30n0605_p0782b06║無有怯弱。
X30n0605_p0782b07║此一行半，標行成也。事成則外儀無失，理成則內
X30n0605_p0782b08║心無滯，故云無有怯弱。△二、釋。
X30n0605_p0782b09║菩薩有時入於靜室，以正憶念隨義觀法，從禪定起，
X30n0605_p0782b10║為諸國王、王子、臣民、婆羅門等，開化演暢說斯經典，
X30n0605_p0782b11║其心安穩無有怯弱。
X30n0605_p0782b12║此三行，釋安樂之因。因修禪定，止於過惡，得人無
X30n0605_p0782b13║我，外則不損。因修智慧，離諸取著，得法無我，內無
X30n0605_p0782b14║顛倒。是則心不怯弱，故云安樂。△三、結。
X30n0605_p0782b15║文殊師利！是名菩薩安住初法能於後世說法華經。
X30n0605_p0782b16║此一行二句，頌長行總結。△二、口安樂二：初、長行
X30n0605_p0782b17║二：初、標章。
X30n0605_p0782b18║又，文殊師利！如來滅後，於末法中欲說是經，應住安
X30n0605_p0782b19║樂行。
X30n0605_p0782b20║標章如文。△二、釋行法二：初、止行四：初、不說過。
X30n0605_p0782b21║若口宣說，若讀經時，不樂說人，及經典過。
X30n0605_p0782b22║初不樂說人好惡及經典過者，人聽有惡，經有何
X30n0605_p0782b23║過？須知七方便法，是佛隨他意語，名不了義。若過
X30n0605_p0782b24║其法，則惱其人，非安樂行相。△二不輕慢。
X30n0605_p0782c01║亦不輕慢諸餘法師。
X30n0605_p0782c02║亦不輕慢者，謂不倚圓蔑偏，重實輕權也。△三、不
X30n0605_p0782c03║歎毀。
X30n0605_p0782c04║不說他人好惡長短，於聲聞人亦不稱名說其過惡，
X30n0605_p0782c05║亦不稱名讚歎其美。
X30n0605_p0782c06║不說他人長短者，初不說一切人，次別舉聲聞人，
X30n0605_p0782c07║然人皆惡聞其失，故不譚短也。面譽對毀故不稱
X30n0605_p0782c08║長，亦不論張說趙長，恐趙謂以他長而譏我短，寄
X30n0605_p0782c09║彼諷此也。亦不得向張說趙短，恐彼謂爾既背毀
X30n0605_p0782c10║於彼，必亦背毀於我，以是義故善惡俱不可譚。又
X30n0605_p0782c11║不說長短者，日藏第一云：初中後夜減省睡眠，精
X30n0605_p0782c12║進坐禪誦經修道，背捨生死向涅槃路，不稱他短
X30n0605_p0782c13║不說己長，謙下卑遜不自憍高，衣食知足頭陀精
X30n0605_p0782c14║進不放逸行，係念思惟心不馳散，於一切眾生起
X30n0605_p0782c15║慈悲心。又如修多羅所說空行，自讀誦教人讀誦，
X30n0605_p0782c16║不謗他不說他過不稱己長，於聲聞人根性不定，
X30n0605_p0782c17║若歎二乘或令彼退大取小，若毀二乘或令其小
X30n0605_p0782c18║大俱失，兩無所取也。△四不怨嫌
X30n0605_p0782c19║又亦不生怨嫌之心。
X30n0605_p0782c20║不生怨嫌心者，若謂其人法妨害我道，即是怨心；
X30n0605_p0782c21║謂其鄙劣，即是嫌心。心機一動，聲說即發，杜說過
X30n0605_p0782c22║之源，故不生怨嫌也。△二觀行。
X30n0605_p0782c23║善修如是安樂心故，諸有聽者不逆其意，有所難問
X30n0605_p0782c24║不以小乘法答，但以大乘而為解說，令得一切種智。
X30n0605_p0783a01║善修如是等者，即觀行門也。觀諸法空，無所取著，
X30n0605_p0783a02║心不苟執，不逆人意，不違法相，不以小乘法答，但
X30n0605_p0783a03║以大乘答者，若見無大機而說小者，得方便益；若
X30n0605_p0783a04║不見無大而說小，妨其大緣等，是不見但說大，則
X30n0605_p0783a05║無咎矣。
X30n0605_p0783a06║爾時，世尊欲重宣此義，而說偈言：
X30n0605_p0783a07║△二、偈頌三：初、頌標章。
X30n0605_p0783a08║菩薩常樂安穩說法，於清淨地而施牀座，以油塗身
X30n0605_p0783a09║澡浴塵穢，著新淨衣內外俱淨。
X30n0605_p0783a10║此二行，頌上住安樂行。上總稱應住，頌中別出行
X30n0605_p0783a11║相。行相有三：安隱說法半行，欲令現前人得安穩
X30n0605_p0783a12║道及果，即入室義；清淨地等半行，即坐座義；以油
X30n0605_p0783a13║塗身等一行，即著衣義。三法導口業，名安樂行也。
X30n0605_p0783a14║△二、頌行法二：初、頌止行四：初、頌不輕慢。
X30n0605_p0783a15║安處法座，隨問為說。
X30n0605_p0783a16║此下五行半，頌止行。初隨問為說半行，頌不輕慢，
X30n0605_p0783a17║慢則不隨也。△二頌不說長短。
X30n0605_p0783a18║若有比丘，及比丘尼，諸優婆塞，及優婆夷，國王王子，
X30n0605_p0783a19║羣臣士民，以微妙義，和顏為說，若有難問，隨義而答。
X30n0605_p0783a20║若有比丘至隨義而答。此二行半頌，不說長短，但
X30n0605_p0783a21║依義，不譚人好惡。若有難問，隨義答者，有二意：一、
X30n0605_p0783a22║可答，二、不可答。若問答相難詰，勝負則自知，是為
X30n0605_p0783a23║智者語。若自放恣而問，敢有違者誅之，是為王者
X30n0605_p0783a24║語。若長短、是非皆不知，唯求己勝，是為愚者語。記
X30n0605_p0783b01║云：知者語即可答，王者、愚者即不可答。△三、頌不
X30n0605_p0783b02║樂說人法過。
X30n0605_p0783b03║因緣譬喻，敷演分別，以是方便，皆使發心，漸漸增益，
X30n0605_p0783b04║入於佛道。
X30n0605_p0783b05║從因緣譬喻止入於佛道一行半，追頌不樂說人
X30n0605_p0783b06║法過。若說人過，生人毒念；今不說過，故使發心入
X30n0605_p0783b07║佛道，佛道從喜生也。△四、頌無怨嫌。
X30n0605_p0783b08║除懶惰意及懈怠想，離諸憂惱，慈心說法。
X30n0605_p0783b09║除懶惰下一行，頌無怨嫌。怨嫌心起，則懈懶憂惱。
X30n0605_p0783b10║今以慈心說法，頌無怨嫌，精進無憂。上長行皆約
X30n0605_p0783b11║止善，說頌中皆約行善也。△二、頌觀行。
X30n0605_p0783b12║晝夜常說，無上道教，以諸因緣，無量譬喻，開示眾生，
X30n0605_p0783b13║咸令歡喜，衣服臥具，飲食醫藥，而於其中，無所希望，
X30n0605_p0783b14║但一心念，說法因緣，願成佛道，令眾亦爾，是則大利，
X30n0605_p0783b15║安樂供養。
X30n0605_p0783b16║此四行頌上觀門。上云：但以大乘答。頌云：說無上
X30n0605_p0783b17║道。上云：令得一切種智。頌云：願成佛道。△三、頌行
X30n0605_p0783b18║成四：初、頌標行成。
X30n0605_p0783b19║我滅度後，若有比丘，能演說斯，妙法華經，
X30n0605_p0783b20║此五行明口安樂行成也。初一行是標行成。△二、
X30n0605_p0783b21║內無過則外難不生。
X30n0605_p0783b22║心無嫉恚諸惱障礙，亦無憂愁及罵詈者，又無怖畏
X30n0605_p0783b23║如刀杖等，亦無擯出安住忍故。
X30n0605_p0783b24║次心無嫉恚下，二行，明內無過則外難不生，如無
X30n0605_p0783c01║臭物蠅則不來。△三、內有善法所以行成。
X30n0605_p0783c02║智者如是，善修其心，能住安樂，如我上說。
X30n0605_p0783c03║三、智者如是下一行，明內有善法所以行成。如我
X30n0605_p0783c04║上說者，若內無過，如長行中說；若內有善，如偈中
X30n0605_p0783c05║說。△四、格量功德
X30n0605_p0783c06║其人功德，千萬億劫算數譬喻說不能盡。
X30n0605_p0783c07║次從其人下一行，是格量功德，如文。△三、明意安
X30n0605_p0783c08║樂二：初、長行三：初、標章。
X30n0605_p0783c09║又，文殊師利！菩薩摩訶薩於後末世法欲滅時，受持
X30n0605_p0783c10║讀誦斯經典者。
X30n0605_p0783c11║△二、釋行法二：初、止行四：初、不嫉諂。
X30n0605_p0783c12║無懷嫉妬諂誑之心。
X30n0605_p0783c13║夫二乘欲速出生死，先除貪欲，菩薩惟除瞋見。嫉
X30n0605_p0783c14║是瞋垢，諂是見垢。嫉妬違慈悲之心，非化他之法；
X30n0605_p0783c15║諂誑乖智慧之道，非自行之法。智慧被障，將何上
X30n0605_p0783c16║求？慈悲有妨，將何下化？修安樂行菩薩，切須棄之。
X30n0605_p0783c17║△二不輕罵。
X30n0605_p0783c18║亦勿輕罵，學佛道者，求其長短，
X30n0605_p0783c19║亦勿輕罵下，不應以圓行呵別。知機可責，不知勿
X30n0605_p0783c20║罵，容有退善根義。△三不惱亂。
X30n0605_p0783c21║若比丘、比丘尼、優婆塞、優婆夷，求聲聞者、求辟支佛
X30n0605_p0783c22║者、求菩薩道者，無得惱之令其疑悔，語其人言：汝等
X30n0605_p0783c23║去道甚遠，終不能得一切種智。所以者何？汝是放逸
X30n0605_p0783c24║之人，於道懈怠故。
X30n0605_p0784a01║若比丘下。不應以圓呵通。其本無大機，強以圓訶，
X30n0605_p0784a02║乖心成惱。通既被訶，圓復未解，前疑後悔，大小俱
X30n0605_p0784a03║失，去道紆迴，名為甚遠。此惱別行人沈空取證，名
X30n0605_p0784a04║不得。此惱通人厭生死，名懈怠。悲華名小乘，為懈
X30n0605_p0784a05║怠。△四、不諍競。
X30n0605_p0784a06║又亦不應戲論諸法有所諍競。
X30n0605_p0784a07║△二、觀行四：初、於一切起大悲，違於嫉諂；
X30n0605_p0784a08║當於一切眾生起大悲想。
X30n0605_p0784a09║此文四意：初、於一切起大悲者，違於嫉諂。△二、於
X30n0605_p0784a10║如來起慈父心，違於輕罵。
X30n0605_p0784a11║於諸如來，起慈父想。
X30n0605_p0784a12║次於如來起慈父心，違於輕罵。凡求佛道即是學
X30n0605_p0784a13║人，敬學如佛不得輕罵。諸者通三世，此即未來如
X30n0605_p0784a14║來也。△三、於菩薩起大師想違於惱亂。
X30n0605_p0784a15║於諸菩薩起大師想，於十方諸大菩薩常應深心恭
X30n0605_p0784a16║敬禮拜。
X30n0605_p0784a17║三、於菩薩起大師想者，違於惱亂理論。三乘皆是
X30n0605_p0784a18║菩薩，有化訓德，皆眾生師，應起師想，勿言其短。△
X30n0605_p0784a19║四、平等說法違於諍論。
X30n0605_p0784a20║於一切眾生平等說法，以順法故不多不少，乃至深
X30n0605_p0784a21║愛法者亦不為多說。
X30n0605_p0784a22║四、平等說法，違於諍論。平等，破偏執諍也。不多不
X30n0605_p0784a23║少者，量器之利鈍也。△三、結行成二：初、由止惡，惡
X30n0605_p0784a24║不能加；
X30n0605_p0784b01║文殊師利！是菩薩摩訶薩於後末世法欲滅時，有成
X30n0605_p0784b02║就是第三安樂行者，說是法時無能惱亂。
X30n0605_p0784b03║此結行成又二：一由止惡，惡不能加，故云無能惱
X30n0605_p0784b04║亂。△二、由觀行故勝人來集。
X30n0605_p0784b05║得好同學共讀誦是經。亦得大眾而來聽受。聽已能
X30n0605_p0784b06║持。持已能誦。誦已能說。說已能書。若使人書。供養經
X30n0605_p0784b07║卷。恭敬尊重讚歎。
X30n0605_p0784b08║二、由觀行故，勝人來集，故云得好同學。
X30n0605_p0784b09║爾時，世尊欲重宣此義，而說偈言：
X30n0605_p0784b10║△二、偈頌二：初、頌行法二：初、頌止行四：初、頌不嫉諂。
X30n0605_p0784b11║若欲說是經，當捨嫉恚慢，諂誑邪偽心，常修質直行。
X30n0605_p0784b12║△二、頌不輕罵。
X30n0605_p0784b13║不輕蔑於人。
X30n0605_p0784b14║△三、頌不諍競。
X30n0605_p0784b15║亦不戲論法。
X30n0605_p0784b16║△四、頌不惱亂。
X30n0605_p0784b17║不令他疑悔，云汝不得佛。
X30n0605_p0784b18║△二、頌觀行四：初、頌於一切起大悲。
X30n0605_p0784b19║是佛子說法，常柔和能忍，慈悲於一切，不生懈怠心。
X30n0605_p0784b20║△二、頌於菩薩起大師想。
X30n0605_p0784b21║十方大菩薩，愍眾故行道，應生恭敬心，是則我大師。
X30n0605_p0784b22║△三、頌於如來起慈父想。
X30n0605_p0784b23║於諸佛世尊，生無上父想。
X30n0605_p0784b24║△四、頌平等說法。
X30n0605_p0784c01║破於憍慢心，說法無障礙。
X30n0605_p0784c02║△二、頌行成。
X30n0605_p0784c03║第三法如是，智者應守護，一心安樂行，無量眾所敬。
X30n0605_p0784c04║△四、誓願安樂行二：初、長行，二、偈頌。初文又二：初、
X30n0605_p0784c05║明行法三：初、標章。
X30n0605_p0784c06║又，文殊師利！菩薩摩訶薩於後末世法欲滅時，有持
X30n0605_p0784c07║是法華經者。
X30n0605_p0784c08║△二、明行法三：初、標誓願境二：初、慈誓境。
X30n0605_p0784c09║於在家出家人中，生大慈心。
X30n0605_p0784c10║此明慈悲二境。初明慈誓境。通取曾發方便心者，
X30n0605_p0784c11║而未出三界，名在家。斷通惑盡，名出家。此攝得兩
X30n0605_p0784c12║教二乘，三教菩薩。此輩皆具無明，亦應是大悲境。
X30n0605_p0784c13║其曾發徧小心，與慈誓相應，須與其圓道圓果之
X30n0605_p0784c14║樂，故言生大慈心耳。△二悲誓境
X30n0605_p0784c15║於非菩薩人，中生大悲心，
X30n0605_p0784c16║悲境者，非菩薩人，通取未曾發方便心者，名非菩
X30n0605_p0784c17║薩，全不歸向方便，況復真實。此悲境攝得一切三
X30n0605_p0784c18║界內者，此等亦須與樂，但其流轉無際，正與悲誓
X30n0605_p0784c19║相應，宜拔其苦因苦果，故言生大悲心耳。△二、起
X30n0605_p0784c20║誓之由二：初、起慈誓之由。
X30n0605_p0784c21║應作是念：如是之人則為大失如來方便隨宜說法。
X30n0605_p0784c22║從應作是念，止隨宜說法，即是起慈誓之由。由樂
X30n0605_p0784c23║小故，執佛方便以為真實，不會圓道，故曰大失。大
X30n0605_p0784c24║失是慈誓之由也。△二、起悲誓之由
X30n0605_p0785a01║不聞不知，不覺不問，不信不解。
X30n0605_p0785a02║次不聞不知去，是悲誓之由。由未發偏圓心，不聞
X30n0605_p0785a03║偏圓二道，故以不聞偏為無聞慧，不知者無思慧，
X30n0605_p0785a04║不覺者無修慧，又無圓三慧。何者？不問故不聞，不
X30n0605_p0785a05║信故不知，不解故不修。偏圓三慧，權實皆無，甚可
X30n0605_p0785a06║憐愍。起悲之由，良在茲矣。△三、正立誓願。
X30n0605_p0785a07║其人雖不問、不信、不解是經，我得阿耨多羅三藐三
X30n0605_p0785a08║菩提時，隨在何地，以神通力、智慧力引之，令得住是
X30n0605_p0785a09║法中。
X30n0605_p0785a10║此正明誓願，彼雖不問不信偏圓二道菩薩，不約
X30n0605_p0785a11║偏發誓，但欲與其圓道三慧，故言雖不問不信此
X30n0605_p0785a12║經我得三菩提，引令得入也。然誓願菩提智慧神
X30n0605_p0785a13║通，皆由安樂行得之。何者？深觀如來座故，得智慧
X30n0605_p0785a14║力四辨莊嚴，能以慧拔也。深觀如來室暨如來衣
X30n0605_p0785a15║故，得大善寂力不起滅定，現諸威儀神通福德莊
X30n0605_p0785a16║嚴，先以定動也。△三、結成三：初、總結無過失。
X30n0605_p0785a17║文殊師利！是菩薩摩訶薩於如來滅後，有成就此第
X30n0605_p0785a18║四法者，說是法時無有過失。
X30n0605_p0785a19║此總結無過失。既無過失，行成。行云何成？以其立
X30n0605_p0785a20║大誓願故，入如來室行成；以其知四眾失圓道故，
X30n0605_p0785a21║即如來座行成；以其誓制其心不懈怠故，如來衣
X30n0605_p0785a22║行成。三行具立，故言行成。無過失者，慈悲成故，無
X30n0605_p0785a23║瞋垢失；如來衣成故，無懈怠失；如來座成故，無諂
X30n0605_p0785a24║曲失。△二、別結慈悲行成。
X30n0605_p0785b01║常為比丘、比丘尼、優婆塞、優婆夷、國王、王子、大臣、人
X30n0605_p0785b02║民、婆羅門、居士等，供養、恭敬、尊重、讚歎。虗空諸天為
X30n0605_p0785b03║聽法故，亦常隨侍。若在聚落、城邑、空閑林中，有人來
X30n0605_p0785b04║欲難問者，諸天晝夜常為法故而衛護之，能令聽者
X30n0605_p0785b05║皆得歡喜。
X30n0605_p0785b06║此別結慈悲行成。以慈悲成故，攝得四眾人天供
X30n0605_p0785b07║養。聽法誓願成故，感佛神通諸天作護。以如來座
X30n0605_p0785b08║成故，聽者歡喜。△三、釋誓願行成。
X30n0605_p0785b09║所以者何？此經是一切過去、未來、現在諸佛神力所
X30n0605_p0785b10║護故。
X30n0605_p0785b11║此釋誓願行成，三世諸佛尚皆守護，況諸天耶？△
X30n0605_p0785b12║二、歎經難聞二：初、法說二：初、昔未顯說，故昔不得。
X30n0605_p0785b13║文殊師利！是法華經於無量國中，乃至名字不可得
X30n0605_p0785b14║聞。
X30n0605_p0785b15║茲經葢如來出世之大猷，諸佛之祕要，所以四十
X30n0605_p0785b16║餘年祕而不譚。譬彼蓮華合而未敷，所以剎塵沙
X30n0605_p0785b17║界名字無從得聞。△二、今日乃得
X30n0605_p0785b18║何況得見，受持讀誦。
X30n0605_p0785b19║今既開顯，故獲受持讀誦，豈不作難遭想耶？△二、
X30n0605_p0785b20║譬說二：初、不與珠譬。譬，昔未顯說二：初、開譬六：初、
X30n0605_p0785b21║威伏諸國。
X30n0605_p0785b22║文殊師利！譬如強力轉輪聖王，欲以威勢降伏諸國。
X30n0605_p0785b23║文有六意，照科可見。初、輪王，譬如來化世。降伏諸
X30n0605_p0785b24║國，譬陰、界、入諸境。△二小王不順。
X30n0605_p0785c01║而諸小王不順其命。
X30n0605_p0785c02║次小王，譬煩惱等未得無漏調伏，名不順其命。△
X30n0605_p0785c03║三、起兵往伐
X30n0605_p0785c04║時，轉輪王起種種兵而往討伐。
X30n0605_p0785c05║三、起種種兵。譬七賢中方法為前軍，須陀、斯陀中
X30n0605_p0785c06║方法為次軍，阿那、阿羅漢中方法為後軍。所破者
X30n0605_p0785c07║是三毒等分八萬四千塵勞之冦盜，能破者是八
X30n0605_p0785c08║萬四千法門之官兵。△四、有功歡喜。
X30n0605_p0785c09║王見兵眾，戰有功者，即大歡喜，
X30n0605_p0785c10║四從王見下，即有功歡喜。△五隨功賞賜。
X30n0605_p0785c11║隨功賞賜，或與田宅、聚落、城邑，或與衣服、嚴身之具，
X30n0605_p0785c12║或與種種珍寶、金銀、瑠璃、硨磲、瑪瑙、珊瑚、琥珀、象馬、
X30n0605_p0785c13║車乘、奴婢、人民。
X30n0605_p0785c14║五、隨功賞賜者，田即三昧，宅即智慧，聚落即初果、
X30n0605_p0785c15║二果，邑即三果，城即涅槃，衣服即慚忍善法、嚴身
X30n0605_p0785c16║之具、助道善法也，種種七寶即七覺等，象馬車乘
X30n0605_p0785c17║即二乘盡無生智，奴婢即神通得有漏善法如人
X30n0605_p0785c18║民。△六而不與珠。
X30n0605_p0785c19║唯髻中明珠不以與之。所以者何？獨王頂上有此一
X30n0605_p0785c20║珠，若以與之，王諸眷屬必大驚怪。
X30n0605_p0785c21║第六、唯髻中等即不與珠，譬有出分段機為小功
X30n0605_p0785c22║勳，有出變易之機為大功勳。驚怪者，未有大勳忽
X30n0605_p0785c23║賜髻珠，諸臣皆疑怪，譬眾生大機未動忽說此經，
X30n0605_p0785c24║二乘疑惑菩薩驚怪。△二、合譬六：初、合威伏諸國。
X30n0605_p0786a01║文殊師利！如來亦復如是，以禪定、智慧力，得法國土，
X30n0605_p0786a02║王於三界。
X30n0605_p0786a03║此六，合譬，一一如文。△二、合小王不順。
X30n0605_p0786a04║而諸魔王不肯順伏。
X30n0605_p0786a05║△三合起兵往伐
X30n0605_p0786a06║如來賢聖，諸將與之共戰。
X30n0605_p0786a07║△四合有功歡喜。
X30n0605_p0786a08║其有功者，心亦歡喜。
X30n0605_p0786a09║△五合隨功賞賜。
X30n0605_p0786a10║於四眾中為說諸經，令其心悅，賜以禪定、解脫、無漏
X30n0605_p0786a11║根、力諸法之財，又復賜與涅槃之城，言得滅度，引導
X30n0605_p0786a12║其心令皆歡喜。
X30n0605_p0786a13║△六合而不與珠。
X30n0605_p0786a14║而不為說，是法華經。
X30n0605_p0786a15║△二、與珠譬，譬今日得聞二：初、開譬二：初、有大勳。
X30n0605_p0786a16║文殊師利！如轉輪王見諸兵眾有大功者，心甚歡喜。
X30n0605_p0786a17║文有二意：初、文殊下，即有大勳。△二與珠。
X30n0605_p0786a18║以此難信之珠，久在髻中，不妄與人，而今與之。
X30n0605_p0786a19║次難信下即與珠也。在頂者極果所宗，髻中者實
X30n0605_p0786a20║為權所隱也。解髻即開權也，與珠即顯實也。△二、
X30n0605_p0786a21║合譬三：初、合有大勳。
X30n0605_p0786a22║如來亦復如是，於三界中為大法王，以法教化一切
X30n0605_p0786a23║眾生，見賢聖軍與五陰魔、煩惱魔、死魔共戰，有大功
X30n0605_p0786a24║勳，滅三毒、出三界、破魔網，爾時如來亦大歡喜。
X30n0605_p0786b01║△二、合與珠。
X30n0605_p0786b02║此法華經能令眾生至一切智，一切世間多怨難信，
X30n0605_p0786b03║先所未說而今說之。文殊師利！此法華經是諸如來
X30n0605_p0786b04║第一之說，於諸說中最為甚深，末後賜與，如彼強力
X30n0605_p0786b05║之王久護明珠，今乃與之。文殊師利！此法華經諸佛
X30n0605_p0786b06║如來祕密之藏，於諸經中最在其上，長夜守護不妄
X30n0605_p0786b07║宣說，始於今日乃與汝等而敷演之。
X30n0605_p0786b08║能令眾生至一切智，智即果名，是行一。第一之說
X30n0605_p0786b09║是教一，祕藏是理一，兼得人一也。
X30n0605_p0786b10║爾時，世尊欲重宣此義，而說偈言：
X30n0605_p0786b11║△二、偈頌二：初、頌行法二：初、超頌行成。
X30n0605_p0786b12║常行忍辱，哀愍一切，乃能演說，佛所讚經。
X30n0605_p0786b13║此一行，超頌行成。然上總明行成，今頌別顯。常行
X30n0605_p0786b14║忍辱，是頌著衣行成。哀愍一切，是頌入室行成。乃
X30n0605_p0786b15║能演說，是頌坐座行成。△二、追頌行法三：初、頌誓
X30n0605_p0786b16║願境。
X30n0605_p0786b17║後末世時持此經者，於家、出家及非菩薩應生慈悲。
X30n0605_p0786b18║△二、頌誓願由。
X30n0605_p0786b19║斯等不聞不信是經，則為大失。
X30n0605_p0786b20║△三、正立誓願。
X30n0605_p0786b21║我得佛道，以諸方便為說此法，令住其中。
X30n0605_p0786b22║△二、頌歎經二：初、頌開譬二：初、頌不與珠譬。
X30n0605_p0786b23║譬如強力轉輪之王，兵戰有功，賞賜諸物，象、馬、車乘、
X30n0605_p0786b24║嚴身之具，及諸田宅、聚落、城邑，或與衣服、種種珍寶、
X30n0605_p0786c01║奴婢、財物，歡喜賜與。
X30n0605_p0786c02║△二、頌與珠譬。
X30n0605_p0786c03║如有勇健，能為難事，王解髻中明珠賜之。
X30n0605_p0786c04║△二、頌合譬二：初、頌合不與珠譬。
X30n0605_p0786c05║如來亦爾，為諸法王，忍辱大力，智慧寶藏，以大慈悲，
X30n0605_p0786c06║如法化世，見一切人，受諸苦惱，欲求解脫，與諸魔戰，
X30n0605_p0786c07║為是眾生，說種種法，以大方便，說此諸經。
X30n0605_p0786c08║△二、頌合與珠譬。
X30n0605_p0786c09║既知眾生，得其力已，末後乃為，說是法華。如王解髻，
X30n0605_p0786c10║明珠與之，此經為尊，眾經中上。我常守護，不妄開示，
X30n0605_p0786c11║今正是時，為汝等說。
X30n0605_p0786c12║△三、總結行成感徵之相以勸脩行三：初、結勸四
X30n0605_p0786c13║行。
X30n0605_p0786c14║我滅度後求佛道者，欲得安隱演說斯經，應當親近
X30n0605_p0786c15║如是四法。
X30n0605_p0786c16║△二、舉三報以勸，亦名三障清淨三：初、報障轉轉
X30n0605_p0786c17║現報。
X30n0605_p0786c18║讀是經者，常無憂惱，又無病痛，顏色鮮白。
X30n0605_p0786c19║三障淨，轉現生後世。惡業盡，即得現生後世勝報。
X30n0605_p0786c20║初讀是經者，此一行滅現世憂惱，即除苦受之報，
X30n0605_p0786c21║此轉現報心也。無病痛等，即轉現報色也。△二、業
X30n0605_p0786c22║障轉轉生報。
X30n0605_p0786c23║不生貧窮、卑賤、醜陋。
X30n0605_p0786c24║二、從不生貧窮下半行，轉惡業也。然惡業因應感
X30n0605_p0787a01║惡果，經力轉惡，因得好果，即轉生報也。不生者，即
X30n0605_p0787a02║無惡生業，現在持經不作貧窮業，來世不生卑賤
X30n0605_p0787a03║也。△三、煩惱障轉，轉後報二：初、別明三煩惱障轉
X30n0605_p0787a04║三：初、別明貪障轉。
X30n0605_p0787a05║眾生樂見，如慕賢聖，天諸童子，以為給使。
X30n0605_p0787a06║此三行別明三障轉。初眾生樂見下一行，別明貪
X30n0605_p0787a07║障轉。多欲者則人忽慢，又障生梵天，欲障轉故人
X30n0605_p0787a08║所樂見，天童給使也。△二、別明瞋障轉。
X30n0605_p0787a09║刀杖不加，毒不能害。若人惡罵，口則閉塞。遊行無畏，
X30n0605_p0787a10║如師子王。
X30n0605_p0787a11║次刀杖不加下一行半，別明瞋障轉捨，瞋則除內
X30n0605_p0787a12║刀箭，入陣則外刃不傷。△三、別明癡障轉。
X30n0605_p0787a13║智慧光明，如日之照。
X30n0605_p0787a14║三、智慧光明下，半行別明愚癡障轉。△二、總明一
X30n0605_p0787a15║切煩惱障轉六：初、夢入十信。
X30n0605_p0787a16║若於夢中但見妙事，見諸如來坐師子座，諸比丘眾
X30n0605_p0787a17║圍繞說法；又見龍、神、阿脩羅等數如恒沙，恭敬合掌，
X30n0605_p0787a18║自見其身而為說法。
X30n0605_p0787a19║總明一切煩惱障轉，亦是後報轉。然持經現感此
X30n0605_p0787a20║相，當知過去久已成就，今藉緣而發耳。又有成佛
X30n0605_p0787a21║因果等相，並是後報，故於夢中見未來後報之相。
X30n0605_p0787a22║百千萬劫，事在一念，夢中用表妙法不可思議，一
X30n0605_p0787a23║中無量，無量中一，是相前現，後當尅果也。然始自
X30n0605_p0787a24║信心，終于妙覺，八相成佛，皆如來莊嚴而自莊嚴，
X30n0605_p0787b01║即忍辱報。又今三行夢入十信，於中自為二意：初
X30n0605_p0787b02║兩行半是慈悲報，次半行明正見無癡報。△二、夢
X30n0605_p0787b03║入十住。
X30n0605_p0787b04║又見諸佛，身相金色，放無量光，照於一切，以梵音聲，
X30n0605_p0787b05║演說諸法。佛為四眾，說無上法，見身處中，合掌讚佛，
X30n0605_p0787b06║聞法歡喜，而為供養，得陀羅尼，證不退智。佛知其心，
X30n0605_p0787b07║深入佛道，即為授記，成最正覺。汝善男子，當於來世，
X30n0605_p0787b08║得無量智，佛之大道，國土嚴淨，廣大無比，亦有四眾，
X30n0605_p0787b09║合掌聽法。
X30n0605_p0787b10║既云證不退智即為授記者，當知得入初住無生
X30n0605_p0787b11║得記之位也。△三夢修十行。
X30n0605_p0787b12║又見自身在山林中修習善法。
X30n0605_p0787b13║又見自身在山林中知是十行修習善法。△四夢
X30n0605_p0787b14║悟十向。
X30n0605_p0787b15║證諸實相。
X30n0605_p0787b16║證諸實相，知是十回向正觀中道位也。△五夢入
X30n0605_p0787b17║十地。
X30n0605_p0787b18║深入禪定，見十方佛。
X30n0605_p0787b19║深入禪定，即第十地中無垢三昧，入金剛定，諸佛
X30n0605_p0787b20║皆現，摩頂受職也。△六、夢入妙覺。
X30n0605_p0787b21║諸佛身金色，百福相莊嚴，聞法為人說，常有是好夢。
X30n0605_p0787b22║又夢作國王，捨宮殿眷屬，及上妙五欲，行詣於道場。
X30n0605_p0787b23║在菩提樹下，而處師子座，求道過七日，得諸佛之智。
X30n0605_p0787b24║成無上道已，起而轉法輪，為四眾說法，經千萬億劫。
X30n0605_p0787c01║說無漏玅法，度無量眾生，後當入涅槃，如煙盡燈滅。
X30n0605_p0787c02║夢八相，佛則知妙覺。此中或是初住能八相成佛
X30n0605_p0787c03║之相，仍前次位寄譚極果耳。復次信根者，於三寶
X30n0605_p0787c04║中得堅固信，一切不能沮壞。精進根者，得四正勤
X30n0605_p0787c05║也。念根，得四念處觀，勤修方便調伏貪愛。定根者，
X30n0605_p0787c06║得四禪定。慧根者，是解四諦理如實知也。又信根，
X30n0605_p0787c07║於如來所發菩提心、所得淨信心也。精進根者，於
X30n0605_p0787c08║如來所發心、所起精進也。念根者，於如來所發心、
X30n0605_p0787c09║所起念也。定根者，於如來所起三昧也。慧根者，於
X30n0605_p0787c10║如來所起智慧也。八正是沙門道亦是沙門法至
X30n0605_p0787c11║若成就貪瞋一切煩惱盡，是沙門義。四果是沙門
X30n0605_p0787c12║果。夢者，從須陀洹至支佛悉有夢，唯佛不夢，以其
X30n0605_p0787c13║無疑無習氣故不夢，從五事故有夢。如偈說：以疑
X30n0605_p0787c14║心分別，學習因現事，非人來相語，因此五事夢。又
X30n0605_p0787c15║是所更聞見及諸患，為此七事故有夢。問：現在意識
X30n0605_p0787c16║尚不見色，云何夢中意地見色？答：皆是曾見曾聞
X30n0605_p0787c17║故想之耳，又是吉不吉相耳。夢中無通無宿命智，
X30n0605_p0787c18║云何能見未來世事？答：此非願智境界，乃是比知
X30n0605_p0787c19║諸人曾有如是夢如是果，故今以此比知耳。問：誰
X30n0605_p0787c20║眠？答：五道及中陰皆有眠，在胎諸根具者亦是眠，
X30n0605_p0787c21║乃至佛亦是眠。問：眠是愚是葢，此云何通？答：佛亦
X30n0605_p0787c22║現前欲調身故眠，非葢非愚眠也。△三、總結行成。
X30n0605_p0787c23║若後惡世中，說是第一法，是人得大利，如上諸功德。
X30n0605_p0787c24║後惡世中，今正其時。此經獨尊，號第一法。弘者蒙
X30n0605_p0788a01║益，如向備明。
X30n0605_p0788a02║△二、約本門開近顯遠三：初、序分，二、正宗分，三、流
X30n0605_p0788a03║通分。初文又二：初、申品目。
X30n0605_p0788a04║玅法蓮華經從地涌出品第十五
X30n0605_p0788a05║師嚴道尊，鞠躳祇奉，如來一命，四方奔涌，此約世
X30n0605_p0788a06║界悉檀釋也。三世化道，惠利無疆，一月萬影，孰能
X30n0605_p0788a07║思量？召過去以示現在，弘經以益當來，此約為人
X30n0605_p0788a08║悉檀釋也。虗空湛然，無早無晚，惑者執迹而暗其
X30n0605_p0788a09║本，故召昔以示今，破近而顯遠，此約對治悉檀釋
X30n0605_p0788a10║也。寂場少父，寂光老兒，示其藥力，咸令得知，此約
X30n0605_p0788a11║第一義悉檀釋也。故文云：是從何所來，以何因緣
X30n0605_p0788a12║集。今以諸義釋品，用顯四悉檀因緣之解，故言涌
X30n0605_p0788a13║出品。○次釋經文者，自此已下，廣明如來久成正
X30n0605_p0788a14║覺，拂迹顯本，披露如來始自不可說不可說微塵
X30n0605_p0788a15║劫前已成佛竟，非止今日王城始證道果也。何則？
X30n0605_p0788a16║久成本也，今成迹也。諸佛菩薩以大智故，不宿生
X30n0605_p0788a17║死，以大悲故，不住涅槃，用是從本垂迹，設化利生，
X30n0605_p0788a18║即其事也。△二、釋經文二：初、涌出，二、疑問。初文又
X30n0605_p0788a19║二：初、他方菩薩請弘經。
X30n0605_p0788a20║爾時，他方國土諸來菩薩摩訶薩，過八恒河沙數，於
X30n0605_p0788a21║大眾中起，合掌作禮而白佛言：世尊！若聽我等於佛
X30n0605_p0788a22║滅後，在此娑婆世界勤加精進，護持、讀誦、書寫、供養
X30n0605_p0788a23║是經典者，當於此土而廣說之。
X30n0605_p0788a24║他方菩薩既聞迹門流通弘經福大，咸欲發願住
X30n0605_p0788b01║此弘宣，是故請也。△二、如來不許。
X30n0605_p0788b02║爾時，佛告諸菩薩摩訶薩眾：止，善男子！不須汝等護
X30n0605_p0788b03║持此經。所以者何？我娑婆世界自有六萬恒河沙等
X30n0605_p0788b04║菩薩摩訶薩，一一菩薩各有六萬恒河沙眷屬，是諸
X30n0605_p0788b05║人等能於我滅後護持、讀誦、廣說此經。
X30n0605_p0788b06║如來止之，凡有三義：一、謂汝等各各自有己任，若
X30n0605_p0788b07║住此土，廢彼利益；二、他方此土結緣事淺，雖欲宣
X30n0605_p0788b08║授，必無巨益；三、又若許之，則不得召下，下若不來，
X30n0605_p0788b09║迹不得破，遠不得顯。是為三義，如來止之。召下方
X30n0605_p0788b10║來，亦有三義：一、是我弟子，應弘我法；二、以緣深廣，
X30n0605_p0788b11║能徧此土益，徧分身土益，徧他方土益；三、又得開
X30n0605_p0788b12║近顯遠。是故止彼而召下也。△三、下方涌出二：初、
X30n0605_p0788b13║經家敘相五：初、涌出。
X30n0605_p0788b14║佛說是時，娑婆世界三千大千國土地皆振裂，而於
X30n0605_p0788b15║其中有無量千萬億菩薩摩訶薩同時涌出。
X30n0605_p0788b16║△二身相
X30n0605_p0788b17║是諸菩薩身皆金色，三十二相無量光明。
X30n0605_p0788b18║△三、住處。
X30n0605_p0788b19║先盡在此娑婆世界之下，此界虗空中住。
X30n0605_p0788b20║住處者，即常寂光土也。常即常德，寂即樂德，光即
X30n0605_p0788b21║淨德、我德，是名四德祕密之藏，是其住處。以不住
X30n0605_p0788b22║法，住祕密藏中。下方者，法性之淵底，玄宗之極地，
X30n0605_p0788b23║故言下方。然在下不屬此，空中不屬彼，既非彼非
X30n0605_p0788b24║此，即是中道。出此不在上，復不在此下，既非上下，
X30n0605_p0788c01║祇在空中，亦是中道。△四聞命。
X30n0605_p0788c02║是諸菩薩聞釋迦牟尼佛所說音聲，從下發來。
X30n0605_p0788c03║從下發來者，聞命故來、弘法故來、破執故來、顯本
X30n0605_p0788c04║故來，皆如上說。△五眷屬。
X30n0605_p0788c05║一一菩薩皆是大眾唱導之首，各將六萬恒河沙眷
X30n0605_p0788c06║屬，況將五萬、四萬、三萬、二萬、一萬恒河沙等眷屬者，
X30n0605_p0788c07║況復乃至一恒河沙、半恒河沙四分之一，乃至千萬
X30n0605_p0788c08║億那由他分之一，況復千萬億那由他眷屬，況復億
X30n0605_p0788c09║萬眷屬，況復千萬、百萬乃至一萬，況復一千、一百乃
X30n0605_p0788c10║至一十，況復將五、四、三、二、一弟子者，況復單己樂遠
X30n0605_p0788c11║離行，如是等比無量無邊，算數譬喻所不能知。
X30n0605_p0788c12║所將眷屬者，若人情往望，謂領六萬五萬恒沙為
X30n0605_p0788c13║多，領三二一為少。單己者，隻獨也。若依文往尋，六
X30n0605_p0788c14║萬五萬為少，單己為多。何也？文云：單己獨處者，其
X30n0605_p0788c15║數轉過上。若依法門者，一一皆是導師德，能引眾人
X30n0605_p0788c16║至寶所。當知一己非獨，六萬非多。一即一道清淨，
X30n0605_p0788c17║二即定慧，三即戒定慧，四即四諦，五即五眼，六即
X30n0605_p0788c18║六度。一一度具十法界，一一界各有十，十即有百，
X30n0605_p0788c19║百即具千，十善即有萬，一度具萬，六度即六萬法
X30n0605_p0788c20║門。多不為多，一不為少，非多非少，而多而少。△二、
X30n0605_p0788c21║明問訊五：初、三業供養。
X30n0605_p0788c22║是諸菩薩從地出已，各詣虗空七寶玅塔多寶如來、
X30n0605_p0788c23║釋迦牟尼佛所。到已，向二世尊頭面禮足，及至諸寶
X30n0605_p0788c24║樹下師子座上佛所，亦皆作禮，右繞三帀，合掌恭敬，
X30n0605_p0789a01║以諸菩薩種種讚法而以讚歎，住在一面，欣樂瞻仰
X30n0605_p0789a02║於二世尊。是諸菩薩摩訶薩從地涌出，以諸菩薩種
X30n0605_p0789a03║種讚法而讚於佛，如是時間經五十小劫。是時，釋迦
X30n0605_p0789a04║牟尼佛默然而坐，及諸四眾亦皆默然五十小劫。佛
X30n0605_p0789a05║神力故，令諸大眾謂如半日。爾時，四眾亦以佛神力
X30n0605_p0789a06║故，見諸菩薩徧滿無量百千萬億國土虗空。
X30n0605_p0789a07║經五十小劫，謂如半日，四眾徧見。此乃隱長而現
X30n0605_p0789a08║短，借其神力令狹而見廣，俱是不可思議也。拜遶
X30n0605_p0789a09║是身業，讚法是口業，瞻仰是意業。五十小劫與
X30n0605_p0789a10║半日，此是時節不可思議。如來所見不以二相，下
X30n0605_p0789a11║方菩薩常面稱揚，如來默然常受其讚。解者即短
X30n0605_p0789a12║而長，謂五十小劫；惑者即長而短，謂如半日。斯為
X30n0605_p0789a13║本迹而作弄引，何也？如來未說則闇本而執迹，佛
X30n0605_p0789a14║若開顯則悟近而達遠，亦知不思議一也。四眾徧
X30n0605_p0789a15║見菩薩，亦是不思議。夫肉眼、天眼所見不遠，而今
X30n0605_p0789a16║所覩充滿虗空，見雨猛知龍大，見華盛知池深，見
X30n0605_p0789a17║應滿虗空則知真彌法界。△二、陳問訊之辭二：初、
X30n0605_p0789a18║標四導師。
X30n0605_p0789a19║是菩薩眾中有四導師：一名、上行；二名、無邊行；三名、
X30n0605_p0789a20║淨行；四名、安立行。是四菩薩於其眾中最為上首唱
X30n0605_p0789a21║導之師。
X30n0605_p0789a22║導師但舉四人者，欲擬開示悟入四十位也。亦如
X30n0605_p0789a23║華嚴舉法慧德林金幢金藏說四十位意同。△二、
X30n0605_p0789a24║陳問詞二：初、長行二：初、問如來安樂。
X30n0605_p0789b01║在大眾前各共合掌，觀釋迦牟尼佛而問訊言：世尊！
X30n0605_p0789b02║少病、少惱，安樂行不？
X30n0605_p0789b03║此問身口意，願四者安樂。△二、問眾生易度。
X30n0605_p0789b04║所應度者受教易不？不令世尊生疲勞耶？爾時，四大
X30n0605_p0789b05║菩薩而說偈言：
X30n0605_p0789b06║△二、偈頌二：初、頌問如來安樂。
X30n0605_p0789b07║世尊安樂，少病少惱，教化眾生，得無疲倦。
X30n0605_p0789b08║△二、頌問眾生易度。
X30n0605_p0789b09║又諸眾生受化易不？不令世尊生疲勞耶？
X30n0605_p0789b10║△三、佛答安樂二：初、答安樂。
X30n0605_p0789b11║爾時，世尊於菩薩大眾中而作是言：如是，如是！諸善
X30n0605_p0789b12║男子！如來安樂，少病、少惱。
X30n0605_p0789b13║此則如來具答：安樂易度，兩事相成。易度則安樂，
X30n0605_p0789b14║安樂則易度。△二、答易度二：初、明根利德厚。
X30n0605_p0789b15║諸眾生等易可化度，無有疲勞。所以者何？是諸眾生
X30n0605_p0789b16║世世以來常受我化，亦於過去諸佛恭敬尊重，種諸
X30n0605_p0789b17║善根。此諸眾生始見我身，聞我所說，即皆信受，入如
X30n0605_p0789b18║來慧。
X30n0605_p0789b19║此佛答易度，文有兩意：一、根利德厚，世世已來，常
X30n0605_p0789b20║受大化，始見我身者，即稟華嚴，入如來慧，果熟易
X30n0605_p0789b21║零，是眾生易度。△二、明根鈍德薄
X30n0605_p0789b22║除先修習學小乘者，如是之人，我今亦令得聞是經
X30n0605_p0789b23║入於佛慧。
X30n0605_p0789b24║二、根鈍德薄，世世已來不受大化，為是人故須開
X30n0605_p0789c01║頓說漸，三藏、方等、般若而調熟之，亦令此人今聞
X30n0605_p0789c02║法華入於佛慧，比前雖難於佛甚易，佛識其宜方
X30n0605_p0789c03║便得所，薄須塗熨慧悟是同。今略舉十意釋之：一、
X30n0605_p0789c04║始見今見，二、開合不開合，三、豎廣橫略，四、本一迹多
X30n0605_p0789c05║迹共本獨，五、加說不加說，六、變土不變土，七、多處不
X30n0605_p0789c06║多處，八、斥奪不斥奪，九、直顯實開權顯實，十、利根
X30n0605_p0789c07║初熟鈍根後熟。且始見今見者，初成道時名始見
X30n0605_p0789c08║法華座席，久後真實名今見日照高山，即說於頓
X30n0605_p0789c09║不開不合，為不入者開頓說漸，五味調伏令漸歸
X30n0605_p0789c10║頓，頓直豎入於法界故言豎廣，不歷方便故言橫
X30n0605_p0789c11║略，今歷五味即是橫廣，得入佛慧亦是豎廣，一臺
X30n0605_p0789c12║故本一，千葉故迹多，迹與眾經同故言共，本與眾
X30n0605_p0789c13║經異故言獨，加四菩薩說四十位，自說開示悟入，
X30n0605_p0789c14║不加於他華王世界故言不變，三、變土田故言變
X30n0605_p0789c15║土，七處八會是為多處，耆闍崛山遠處虗空故言
X30n0605_p0789c16║不多處，滅化城改客作故言斥奪，無如此事故不
X30n0605_p0789c17║斥奪，行大直道名直顯實，決了聲聞法名開權顯
X30n0605_p0789c18║實，根利緣熟始入佛慧，根鈍後熟今入佛慧，緣宜
X30n0605_p0789c19║不同略為十異，須知種智法界等無差別，故文云
X30n0605_p0789c20║始見我身聞我所說，即皆信受入如來慧，除先修
X30n0605_p0789c21║習學小乘者，今於此經入於佛慧，明文在茲不須
X30n0605_p0789c22║疑也。
X30n0605_p0789c23║爾時諸大菩薩而說偈言：
X30n0605_p0789c24║△四、偈頌隨喜。
X30n0605_p0790a01║善哉，善哉！大雄世尊！諸眾生等易可化度，能問諸佛
X30n0605_p0790a02║甚深智慧，聞已信行我等隨喜。
X30n0605_p0790a03║此則菩薩領解隨喜。能問即是華嚴中四大士，法
X30n0605_p0790a04║華中身子。三請俱是能問，所問即是問佛智慧。△
X30n0605_p0790a05║五、如來述歎。
X30n0605_p0790a06║於時，世尊讚歎上首諸大菩薩：善哉，善哉！善男子！汝
X30n0605_p0790a07║等能於如來發隨喜心。
X30n0605_p0790a08║此即如來述歎，與問碩異。問家隨喜能問人，皆是
X30n0605_p0790a09║菩薩及所化人，聞已信行：我等隨喜。如來述歎能
X30n0605_p0790a10║化人生隨喜者，此義云何？然能問者皆是古佛，汝
X30n0605_p0790a11║能隨喜，隨喜如來。然菩薩隨喜其迹，如來述歎其
X30n0605_p0790a12║本，此亦密表壽量也。△二、疑問二：初、此土菩薩疑
X30n0605_p0790a13║二：初、長行疑念。
X30n0605_p0790a14║爾時彌勒菩薩及八千恒河沙諸菩薩眾，皆作是念：
X30n0605_p0790a15║我等從昔以來，不見不聞如是大菩薩摩訶薩眾，從
X30n0605_p0790a16║地涌出住世尊前，合掌供養問訊如來。時彌勒菩薩
X30n0605_p0790a17║摩訶薩，知八千恒河沙諸菩薩等心之所念，并欲自
X30n0605_p0790a18║決所疑。
X30n0605_p0790a19║此疑問序。自寂場已降，今座已往，十方大士，來會
X30n0605_p0790a20║不絕，雖不可限，我以補處智力，悉見悉知，而於此
X30n0605_p0790a21║眾，不識一人。然我遊化十方，奉覲諸佛，諸佛大眾，
X30n0605_p0790a22║快所識知，就履歷之處，亦所不識。若來若去，若是
X30n0605_p0790a23║推之，皆所不識。又彼諸大士，是前進先達，彌勒是
X30n0605_p0790a24║後番末學，後不知前，故所不識。又彼等大士，本達
X30n0605_p0790b01║實相底，應現十方別頭教化，所有真應，非彌勒境
X30n0605_p0790b02║界，是故不識。又佛託弘經，召諸大士，彼聞師命，故
X30n0605_p0790b03║來集會，密開壽量，非時眾所知，故言不識。此約四
X30n0605_p0790b04║悉檀釋疑問序也。
X30n0605_p0790b05║合掌向佛，以偈問曰：
X30n0605_p0790b06║△二、偈頌正問五：初、問何處來。
X30n0605_p0790b07║無量千萬億，大眾諸菩薩，昔所未曾見，願兩足尊說，
X30n0605_p0790b08║是從何所來？
X30n0605_p0790b09║△二、問何緣來。
X30n0605_p0790b10║以何因緣集，巨身大神通，智慧叵思議，其志念堅固，
X30n0605_p0790b11║有大忍辱力，眾生所樂見？為從何所來？
X30n0605_p0790b12║△三、敘其數量。
X30n0605_p0790b13║一一諸菩薩，所將諸眷屬，其數無有量，如恒河沙等。
X30n0605_p0790b14║或有大菩薩，將六萬恒沙，如是諸大眾，一心求佛道。
X30n0605_p0790b15║是諸大師等，六萬恒河沙，俱來供養佛，及護持是經。
X30n0605_p0790b16║將五萬恒沙，其數過於是，四萬及三萬，二萬至一萬，
X30n0605_p0790b17║一千一百等，乃至一恒沙，半及三四分，億萬分之一，
X30n0605_p0790b18║千萬那由他，萬億諸弟子，乃至於半億，其數復過上。
X30n0605_p0790b19║百萬至一萬，一千及一百，五十與一十，乃至三二一，
X30n0605_p0790b20║單己無眷屬，樂於獨處者，俱來至佛所，其數轉過上。
X30n0605_p0790b21║如是諸大眾，若人行籌數，過於恒沙劫，猶不能盡知。
X30n0605_p0790b22║△四、問其師誰？
X30n0605_p0790b23║是諸大威德，精進菩薩眾，誰為其說法，教化而成就？
X30n0605_p0790b24║從誰初發心，稱揚何佛法？受持行誰經？修習何佛道？
X30n0605_p0790c01║△五、彌勒結請五：初、結歎神力。
X30n0605_p0790c02║如是諸菩薩，神通大智力，
X30n0605_p0790c03║△二、請答來處。
X30n0605_p0790c04║四方地振裂，皆從中涌出。世尊我昔來，未曾見是事。
X30n0605_p0790c05║願說其所從，國土之名號。我常遊諸國，未曾見是事。
X30n0605_p0790c06║△三、請答來緣。
X30n0605_p0790c07║我於此眾中，乃不識一人，忽然從地出，願說其因緣。
X30n0605_p0790c08║△四大會同請。
X30n0605_p0790c09║今此之大會，無量百千億，是諸菩薩等，皆欲知此事。
X30n0605_p0790c10║是諸菩薩眾，本末之因緣，
X30n0605_p0790c11║△五、請答師主。
X30n0605_p0790c12║無量德世尊，唯願決眾疑。
X30n0605_p0790c13║△二、他土菩薩疑。
X30n0605_p0790c14║爾時，釋迦牟尼分身諸佛，從無量千萬億他方國土
X30n0605_p0790c15║來者，在於八方諸寶樹下師子座上結跏趺坐。其佛
X30n0605_p0790c16║侍者各各見是菩薩大眾，於三千大千世界四方從
X30n0605_p0790c17║地涌出住於虗空，各白其佛言：世尊！此諸無量無邊
X30n0605_p0790c18║阿僧祇菩薩大眾從何所來？爾時，諸佛各告侍者：諸
X30n0605_p0790c19║善男子！且待須臾。有菩薩摩訶薩名曰彌勒，釋迦牟
X30n0605_p0790c20║尼佛之所授記，次後作佛已問斯事。佛今答之，汝等
X30n0605_p0790c21║自當因是得聞。
X30n0605_p0790c22║二、他土菩薩疑者，分身眷屬橫在十方，與彌勒同
X30n0605_p0790c23║疑。二土俱不知本地，欲顯成道甚久，各各陳疑于
X30n0605_p0790c24║己佛，佛皆抑待彌勒也。△二、正宗分二：初、誡許二：
X30n0605_p0791a01║初、長行二：初、誡二：初、述讚。
X30n0605_p0791a02║爾時，釋迦牟尼佛告彌勒菩薩：善哉，善哉！阿逸多！乃
X30n0605_p0791a03║能問佛如是大事。
X30n0605_p0791a04║△二正誡。
X30n0605_p0791a05║汝等當共一心，被精進鎧，發堅固意。
X30n0605_p0791a06║誡勿亂，勿怠，勿退。△二、許二：初、標果智。
X30n0605_p0791a07║如來今欲，顯發宣示，諸佛智慧，
X30n0605_p0791a08║此許有二意：初標果智，即如來知見知見妙果也。
X30n0605_p0791a09║△二、開化教。
X30n0605_p0791a10║諸佛自在神通之力。諸佛師子奮迅之力。諸佛威猛
X30n0605_p0791a11║大勢之力。
X30n0605_p0791a12║次開化教者，即宣示也。自在神力者，過去益物也。
X30n0605_p0791a13║師子奮迅者，現在十方分身所被之處也。或云奮
X30n0605_p0791a14║迅將前之狀，此表未來常住益物之相也。大勢威
X30n0605_p0791a15║猛者，未來益物也。或以此為現在震動十方，隨人
X30n0605_p0791a16║意用耳。幸依文次第者好。又章安私謂如來自在
X30n0605_p0791a17║者，我也。神通者，樂也。師子奮迅，奮迅除垢淨也。大
X30n0605_p0791a18║勢威猛，未來益物，即常也。此點四德意也。
X30n0605_p0791a19║爾時，世尊欲重宣此義，而說偈言：
X30n0605_p0791a20║△二、偈頌二：初、頌誡。
X30n0605_p0791a21║當精進一心，我欲說此事，勿得有疑悔。
X30n0605_p0791a22║此三句頌誡勗。彼一心精進，聽佛宣演勗勝法門，
X30n0605_p0791a23║無得疑悔也。△二、頌許二：初、頌標智慧果。
X30n0605_p0791a24║佛智叵思議。
X30n0605_p0791b01║△二、頌三世化教。
X30n0605_p0791b02║汝今出信力，住於忍善中，昔所未聞法，今皆當得聞。
X30n0605_p0791b03║我今安慰汝，勿得懷疑懼，佛無不實語，智慧不可量。
X30n0605_p0791b04║所得第一法，甚深叵分別，如是今當說，汝等一心聽。
X30n0605_p0791b05║次三行，頌三世開化教導之意。△二、正說三：初、正
X30n0605_p0791b06║開近顯遠，二、總授法身記，三、彌勒總申領解。初文
X30n0605_p0791b07║又二：初、略開近顯遠，動執生疑；二、廣開近顯遠，斷
X30n0605_p0791b08║疑生信。初文又二：初、略開二：初、長行二：初、雙答二：
X30n0605_p0791b09║初、答師弟。
X30n0605_p0791b10║爾時，世尊說此偈已，告彌勒菩薩：我今於此大眾宣
X30n0605_p0791b11║告汝等。阿逸多！是諸大菩薩摩訶薩，無量無數阿僧
X30n0605_p0791b12║祇從地涌出，汝等昔所未見者。我於是娑婆世界，得
X30n0605_p0791b13║阿耨多羅三藐三菩提已，教化示導是諸菩薩，調伏
X30n0605_p0791b14║其心令發道意。
X30n0605_p0791b15║△二、答處所。
X30n0605_p0791b16║此諸菩薩皆於是娑婆世界之下，此界虗空中住。
X30n0605_p0791b17║言下方空中住者，如釋論所明有底散三昧，應作
X30n0605_p0791b18║四說。有者三有也，底者非想非非想也，以深勝故
X30n0605_p0791b19║為底。又有者名相也，底者空也，以空寂故為底。又
X30n0605_p0791b20║有者二邊俗也，底者邊際，智滿故為底。今經以下
X30n0605_p0791b21║方空為底，不是上下二界，此表中道為底，此是約
X30n0605_p0791b22║教分別。△二、雙釋二：初、釋師弟二：初、雙修智斷。
X30n0605_p0791b23║於諸經典讀誦、通利、思惟、分別、正憶念。
X30n0605_p0791b24║師知弟子修智斷兩德：初是雙修智斷，於經典分
X30n0605_p0791c01║別是修智，正憶念是修斷。△二、雙證智斷。
X30n0605_p0791c02║阿逸多！是諸善男子等，不樂在眾多有所說，常樂靜
X30n0605_p0791c03║處，勤行精進，未曾休息。
X30n0605_p0791c04║次雙證智斷，不樂在眾是證斷，勤行精進是證智。
X30n0605_p0791c05║△二、釋處所。
X30n0605_p0791c06║亦不依止人天而住。常樂深智無有障礙。亦常樂於
X30n0605_p0791c07║諸佛之法。一心精進求無上慧。
X30n0605_p0791c08║不依人天而住者，人天是二邊，不住不著也。深智
X30n0605_p0791c09║無礙者，依不思議智也。樂於佛法者，樂不思議境
X30n0605_p0791c10║也。境智甚深微，即非淺行菩薩也。
X30n0605_p0791c11║爾時，世尊欲重宣此義，而說偈言：
X30n0605_p0791c12║△二、偈頌二：初、頌雙答二：初、答師弟。
X30n0605_p0791c13║阿逸汝當知，是諸大菩薩，從無數劫來，修習佛智慧，
X30n0605_p0791c14║悉是我所化，令發大道心。此等是我子，依止是世界，
X30n0605_p0791c15║常行頭陀事，志樂於靜處，捨大眾憒閙，不樂多所說。
X30n0605_p0791c16║如是諸子等，學習我道法，晝夜常精進，為求佛道故。
X30n0605_p0791c17║△二、答處所二：初、正答處所。
X30n0605_p0791c18║在娑婆世界，下方空中住。
X30n0605_p0791c19║△二、歎菩薩德。
X30n0605_p0791c20║志念力堅固，常勤求智慧，說種種玅法，其心無所畏。
X30n0605_p0791c21║△二、頌雙釋二：初、釋師弟。
X30n0605_p0791c22║我於伽耶城，菩提樹下坐，得成最正覺，轉無上法輪。
X30n0605_p0791c23║爾乃教化之，令初發道心，今皆住不退，悉當得成佛。
X30n0605_p0791c24║我今說實語，汝等一心信，
X30n0605_p0792a01║△二、釋處所。
X30n0605_p0792a02║我從久遠來，教化是等眾，
X30n0605_p0792a03║△二、因疑更請二：初、長行，二、偈頌。初文又二：初、疑。
X30n0605_p0792a04║爾時，彌勒菩薩摩訶薩及無數諸菩薩等，心生疑惑，
X30n0605_p0792a05║怪未曾有，而作是念：云何世尊於少時間，教化如是
X30n0605_p0792a06║無量無邊阿僧祇詣大菩薩，令住阿耨多羅三藐三
X30n0605_p0792a07║菩提？
X30n0605_p0792a08║此疑聞上菩提樹下，爾乃教化之，今皆住不退。又
X30n0605_p0792a09║聞我從久遠來，教化是等眾。聞此二說，動執生疑。
X30n0605_p0792a10║△二、請二：初、法說三：初、疑成道近。所化甚多，執近
X30n0605_p0792a11║而疑遠。
X30n0605_p0792a12║即白佛言：世尊！如來為太子時出於釋宮，去伽耶城
X30n0605_p0792a13║不遠坐於道場，得成阿耨多羅三藐三菩提，從是已
X30n0605_p0792a14║來始過四十餘年。世尊！云何於此少時大作佛事，以
X30n0605_p0792a15║佛勢力、以佛功德，教化如是無量大菩薩眾，當成阿
X30n0605_p0792a16║耨多羅三藐三菩提？
X30n0605_p0792a17║△二、所化既多，行位深妙，執遠而疑近。
X30n0605_p0792a18║世尊！此大菩薩眾，假使有人於千萬億劫數不能盡、
X30n0605_p0792a19║不得其邊，斯等久遠以來，於無量無邊諸佛所植諸
X30n0605_p0792a20║善根，成就菩薩道，常修梵行。
X30n0605_p0792a21║△三、結請。
X30n0605_p0792a22║世尊！如此之事，世所難信。
X30n0605_p0792a23║△二、譬說二：初、開譬三：初、譬上成道近意。
X30n0605_p0792a24║譬如有人，色美髮黑，年二十五，
X30n0605_p0792b01║△二、譬上所化甚多。
X30n0605_p0792b02║指百歲人，言是我子。其百歲人，亦指年少，言是我父，
X30n0605_p0792b03║生育我等。
X30n0605_p0792b04║△三、結譬意。
X30n0605_p0792b05║是事難信。
X30n0605_p0792b06║淮北諸師以譬釋譬，父服還年藥貌同二十五，子
X30n0605_p0792b07║不服藥形如百歲，若知藥力則不疑子，父不知者
X30n0605_p0792b08║怪之。如來橫服垂迹之藥示伽耶始生，諸菩薩直
X30n0605_p0792b09║論本地，久發道心今住不退，若佛及佛快知此事，
X30n0605_p0792b10║自餘不達不得不疑，故結云是事難信。△二、釋合
X30n0605_p0792b11║譬三：初、合近譬。
X30n0605_p0792b12║佛亦如是，得道以來，其實未久。
X30n0605_p0792b13║△二、合遠譬。
X30n0605_p0792b14║而此大眾諸菩薩等，已於無量千萬億劫，為佛道故
X30n0605_p0792b15║勤行精進，善入出住無量百千萬億三昧，得大神通
X30n0605_p0792b16║久修梵行，善能次第習諸善法，巧於問答人中之寶，
X30n0605_p0792b17║一切世間甚為希有。
X30n0605_p0792b18║觀此菩薩久種善根，非止伽耶發心也。善入出住
X30n0605_p0792b19║者，九次第定是善入，師子奮迅是善出，超越三昧
X30n0605_p0792b20║是善住，此藏通意也。從初地至十地名善入，十地
X30n0605_p0792b21║入重玄門，倒修凡夫事名善出，玅覺徧滿名善住，
X30n0605_p0792b22║此別意也。畢法性三昧為善入，證首楞嚴名善出，
X30n0605_p0792b23║王三昧名善住，此圓意也。次第習諸善法，據因為
X30n0605_p0792b24║善習，就果為善入。善答問難者，具二莊嚴七方便
X30n0605_p0792c01║之尊，故云寶也。△三、合請答三：初、舉佛語。
X30n0605_p0792c02║今日世尊方云：得佛道時，初令發心，教化示導，令向
X30n0605_p0792c03║阿耨多羅三藐三菩提。世尊得佛未久，乃能作此大
X30n0605_p0792c04║功德事。
X30n0605_p0792c05║△二、明請意。
X30n0605_p0792c06║我等雖復信佛隨宜所說，佛所出言未曾虗妄，佛所
X30n0605_p0792c07║知者皆悉通達。然諸新發意菩薩，於佛滅後若聞是
X30n0605_p0792c08║語，或不信受而起破法罪業因緣。
X30n0605_p0792c09║此文二意：初為現在者，我雖未達信而已矣。次然
X30n0605_p0792c10║諸菩薩下，為未來淺行喜生誹謗，新發意者謗墮
X30n0605_p0792c11║惡道，不退者雖信不謗不能增道。若為分別謗者
X30n0605_p0792c12║生信，信者增道。△三、正請答二：初、除我等疑。
X30n0605_p0792c13║唯然，世尊！願為解說，除我等疑。
X30n0605_p0792c14║△二、除未來疑。
X30n0605_p0792c15║及未來世諸善男子，聞此事已亦不生疑。爾時，彌勒
X30n0605_p0792c16║菩薩欲重宣此義，而說偈言：
X30n0605_p0792c17║△二、偈頌二：初、頌法說三：初、頌執近。
X30n0605_p0792c18║佛昔從釋種，出家近伽耶，坐於菩提樹，爾來尚未久。
X30n0605_p0792c19║△二頌疑遠。
X30n0605_p0792c20║此諸佛子等，其數不可量，久已行佛道，住於神通力。
X30n0605_p0792c21║善學菩薩道，不染世間法，如蓮華在水，從地而涌出。
X30n0605_p0792c22║皆起恭敬心，住於世尊前，是事難思議，
X30n0605_p0792c23║△三、頌結請。
X30n0605_p0792c24║云何而可信？佛得道甚近，所成就甚多，願為除眾疑，
X30n0605_p0793a01║如實分別說。
X30n0605_p0793a02║△二、頌譬說二：初、頌開譬。
X30n0605_p0793a03║譬如少壯人，年始二十五，示人百歲子，髮白而面皺。
X30n0605_p0793a04║是等我所生，子亦說是父，父少而子老，舉世所不信。
X30n0605_p0793a05║△二、頌合譬三：初、頌合近。
X30n0605_p0793a06║世尊亦如是，得道來甚近，
X30n0605_p0793a07║△二頌合遠。
X30n0605_p0793a08║是諸菩薩等，志固無怯弱，從無量劫來，而行菩薩道。
X30n0605_p0793a09║巧於難問答，其心無所畏，忍辱心決定，端正有威德。
X30n0605_p0793a10║十方佛所讚，善能分別說，不樂在人眾，常好在禪定。
X30n0605_p0793a11║為求佛道故，於下空中住，
X30n0605_p0793a12║△三、頌合請答。
X30n0605_p0793a13║我等從佛聞，於此事無疑，願佛為未來，演說令開解。
X30n0605_p0793a14║若有於此經，生疑不信者，即當墮惡道，願今為解說。
X30n0605_p0793a15║是無量菩薩，云何於少時，教化令發心，而住不退地？
X30n0605_p0793a16║
X30n0605_p0793a17║科註玅法蓮華經卷第七