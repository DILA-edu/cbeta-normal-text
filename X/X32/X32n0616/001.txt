X32n0616_p0008a01║妙法蓮華經台宗會義目次
X32n0616_p0008a02║卷第一（卷一之一）
X32n0616_p0008a03║自序序品第一
X32n0616_p0008a04║卷第二（卷一之二）
X32n0616_p0008a05║序品品餘
X32n0616_p0008a06║卷第三（卷一之三）
X32n0616_p0008a07║方便品第二
X32n0616_p0008a08║卷第四（卷一之四）
X32n0616_p0008a09║方便品之餘
X32n0616_p0008a10║卷第五（卷二之一）
X32n0616_p0008a11║譬喻品第三
X32n0616_p0008a12║卷第六（卷二之二）
X32n0616_p0008a13║譬喻品之餘信解品第四
X32n0616_p0008a14║卷第七（卷二之餘　卷三之一）
X32n0616_p0008a15║信解品之餘藥草喻品第五
X32n0616_p0008a16║授記品第六
X32n0616_p0008a17║卷第八（卷三之二）
X32n0616_p0008a18║化城喻品第七
X32n0616_p0008a19║卷第九（卷四之一）
X32n0616_p0008a20║五百弟子受記品第八授學無學人記品第九
X32n0616_p0008a21║法師品第十
X32n0616_p0008a22║卷第十（卷四之二）
X32n0616_p0008a23║見寶塔品第十一提婆達多品第十二
X32n0616_p0008a24║持品第十三
X32n0616_p0008b01║卷第十一（卷五之一）
X32n0616_p0008b02║安樂行品第十四
X32n0616_p0008b03║卷第十二（卷五之二）
X32n0616_p0008b04║從地涌出品第十五如來壽量品第十六
X32n0616_p0008b05║卷第十三（卷五之三　六之一）
X32n0616_p0008b06║如來壽量品之餘分別功德品第十七
X32n0616_p0008b07║隨喜功德品第十八
X32n0616_p0008b08║卷第十四（卷六之二）
X32n0616_p0008b09║法師功德品第十九常不輕菩薩品第二十
X32n0616_p0008b10║如來神力品第二十一囑累品第二十二
X32n0616_p0008b11║藥王菩薩本事品第二十三
X32n0616_p0008b12║卷第十五（卷七之一）
X32n0616_p0008b13║妙音菩薩本事品第二十四
X32n0616_p0008b14║觀世音菩薩普門品第二十五
X32n0616_p0008b15║卷第十六（卷七之二）
X32n0616_p0008b16║普門品之餘陀羅尼品第二十六
X32n0616_p0008b17║妙莊嚴王本事品第二十七
X32n0616_p0008b18║普賢菩薩勸發品第二十八
X32n0616_p0008b19║妙法蓮華經台宗會義目次（終）
X32n0616_p0008b20║
X32n0616_p0008b21║
X32n0616_p0008b22║
X32n0616_p0008b23║
X32n0616_p0008b24║
X32n0616_p0008c01║No. 616
X32n0616_p0008c02║妙法蓮華經台宗會義卷一之一（有序）
X32n0616_p0008c03║古吳後學蕅益　智旭　述
X32n0616_p0008c04║或問蕅益子曰，吾聞講法華者，莫善於台宗。是故
X32n0616_p0008c05║智者大師妙悟之後，以不思議四無礙辯，宣玄義
X32n0616_p0008c06║文句二書。章安尊者記為各二十卷，不異阿難結
X32n0616_p0008c07║集。迨荊溪尊者又以釋籤轉翼玄義，文句記轉翼
X32n0616_p0008c08║文句。於是教觀大明，稱為中興烈祖。依之修證，得
X32n0616_p0008c09║道如林。雖有聖人復起，不能復贅一辭矣。曩曾見
X32n0616_p0008c10║子綸貫䟦云，譬如崔灝黃鶴樓詩，足使李白閣筆。
X32n0616_p0008c11║予亦服膺此語。今乃無故復事管城，何哉。蕅益子
X32n0616_p0008c12║曰，噫，此予萬不得已之苦心也。方予寓溫陵，述綸
X32n0616_p0008c13║貫也，蓋欲誘天下之學人，無不究心於三大部也。
X32n0616_p0008c14║今屈指十餘年矣，舌敝耳聾，曾不能勸得兩人三
X32n0616_p0008c15║人正事教觀，輒以浩繁而興望洋之歎。倘不稍事
X32n0616_p0008c16║節略，則玄籤妙樂諸圓頓法，甘使其終置高閣乎。
X32n0616_p0008c17║曰，若是，則但節錄文句及文句記，例如妙玄節要
X32n0616_p0008c18║可耳。何以更科易文，竄入己意，直名為會義耶。曰，
X32n0616_p0008c19║是尤不得已也。古者經疏各行，故疏于經義之奧
X32n0616_p0008c20║者，則發揮不厭深詳；而於經文之顯者，則分科點
X32n0616_p0008c21║示而已。後人強欲以疏合經，遂使經文句讀割裂。
X32n0616_p0008c22║今欲隨文演義，而仍不傷經文血脉，科安得不稍
X32n0616_p0008c23║更乎？智者大師辯才敷演，章安於大師示寂之後，
X32n0616_p0008c24║方斆阿難結集，雖全合大師之義，未必一向皆是
X32n0616_p0009a01║大師之文，故筆力古朴，不事雕巧，惟久讀方知其
X32n0616_p0009a02║妙。初心之士，對卷茫然，文安得不稍易乎？荊溪尊
X32n0616_p0009a03║者精金百煉，文義俱深，然亦微有六朝風氣，稍拂
X32n0616_p0009a04║時機。至其闡洩大師言外之旨，並非循行數墨者
X32n0616_p0009a05║之所能知，不幾亦為竄入己意乎？夫法華經藏深
X32n0616_p0009a06║固幽遠，智者大師能契其源，豈復盡宣其委？章安
X32n0616_p0009a07║尊者能記其概，豈復盡錄其詳？即荊溪尊者能闡
X32n0616_p0009a08║其要，亦豈復盡析其曲折哉？茲以凡愚，千慮一得，
X32n0616_p0009a09║用逗時宜，安得畏背古之譏，而不竭寸明，用附竊
X32n0616_p0009a10║取其義之科也耶？然則知我者其惟會義，罪我者
X32n0616_p0009a11║其惟會義也已。己丑仲冬五日下筆，故序。
X32n0616_p0009a12║△將釋此經大文為二：初、題目，二、入文。題目有二：
X32n0616_p0009a13║初、經題，二、品題。經題具如玄義，釋籤略如妙玄節
X32n0616_p0009a14║要，茲不復說。今先釋品題，然後入文。品題共二
X32n0616_p0009a15║十八，今先釋序品，餘品到文方釋。
X32n0616_p0009a16║序品第一
X32n0616_p0009a17║序者訓庠序，謂階位賓主問答悉庠序也。又次由
X32n0616_p0009a18║述三義，如是等五事冠於經首，次序也。放光六瑞
X32n0616_p0009a19║起發之端，由序也。問答、釋疑、正說、弄引，敘述也。具
X32n0616_p0009a20║此三義故稱為序。品者，梵云䟦渠，此翻為品。義類
X32n0616_p0009a21║同者，聚在一段故名品也。或佛自唱品，如梵網心
X32n0616_p0009a22║地。或結集所置，如大論所述，大品般若本唯三品
X32n0616_p0009a23║（一序、二魔事、三囑累）。或譯人添足，如羅什譯摩訶般若成九
X32n0616_p0009a24║十品。今藥王本事是佛唱，妙音觀音等是結集家。
X32n0616_p0009b01║梵文中諸品先足，並非譯人所添，諸品之始故言
X32n0616_p0009b02║第一。
X32n0616_p0009b03║△入文為三：初、通敘迹本兩門，二、別說迹本兩門，
X32n0616_p0009b04║三、流通迹本兩門。釋此為四：一、因緣，二、約教，三、本
X32n0616_p0009b05║迹，四、觀心。始從如是，終于而去，皆以四意消文。而
X32n0616_p0009b06║今略書，或三二一，貴在得意耳。所以用四釋者，廣
X32n0616_p0009b07║則令智退，略則意不周。我今處中說，令義易明了。
X32n0616_p0009b08║因緣亦名感應。眾生無機，雖近不見。慈善根力，遠
X32n0616_p0009b09║而自通。感應道交，故用因緣釋也。夫眾生求脫，此
X32n0616_p0009b10║機眾矣。聖人起應，應亦眾矣。此義更廣，處中在何？
X32n0616_p0009b11║然大經云：慈善根力，有無量門，略則神通。神通即
X32n0616_p0009b12║是應之異名，對感即名感應。設應雖眾，不過于慈。
X32n0616_p0009b13║求脫雖多，詎出於感？故感應二字，處中明矣。夫十
X32n0616_p0009b14║方機感，曠若虗空。教法彌廣，何名處中？今論娑婆
X32n0616_p0009b15║國土音聲佛事，則甘露門開。依聲教釋，並以金口
X32n0616_p0009b16║為本。不少不多，中說明矣。夫應機設教，教有權實
X32n0616_p0009b17║淺深不同。將本望迹，機多教異。其迹必廣，何名處
X32n0616_p0009b18║中？今置指存月，亡迹尋本。迹多雖廣，論本唯一，處
X32n0616_p0009b19║中明矣。夫尋迹迹廣，徒自疲勞。尋本本高，高不可
X32n0616_p0009b20║極。如數他寶，自無半錢。但觀己心之高廣，扣無窮
X32n0616_p0009b21║之聖應，機成致感，逮得己利，故用觀心釋也。證因
X32n0616_p0009b22║緣者，方便品云：十方諸佛，為一大事因緣故，出現
X32n0616_p0009b23║於世。證約教者，方便品云：以種種法門，宣示於佛
X32n0616_p0009b24║道。大經云：粗言及輭語，皆歸第一義。證本迹者，壽
X32n0616_p0009c01║量品云：今天、人、阿修羅，皆謂我少出家，去伽耶城
X32n0616_p0009c02║不遠，得三菩提。然我實成佛已來，無量無邊阿僧
X32n0616_p0009c03║祇劫，以斯方便，導利眾生。五百受記品云：內秘菩
X32n0616_p0009c04║薩行，外現是聲聞，實自淨佛土，示眾有三毒。又現
X32n0616_p0009c05║邪見相，我弟子如是，方便度眾生。此則師弟皆明
X32n0616_p0009c06║本迹。證觀心者，譬喻品云：若人信汝所說，即為見
X32n0616_p0009c07║我，亦見於汝，及比丘僧，并諸菩薩。當知隨有所聞，
X32n0616_p0009c08║諦心觀察，於信心中，得見三寶，聞說是法，實見我
X32n0616_p0009c09║是佛寶，見汝等是僧寶也。今且約三段，示因緣相。
X32n0616_p0009c10║眾生久遠，蒙佛善巧，令種佛道因緣，中間相值，更
X32n0616_p0009c11║以異方便，助顯第一義，而成熟之。今日雨華動地，
X32n0616_p0009c12║以如來滅度而滅度之。復次，久遠為種，過去為熟，
X32n0616_p0009c13║近世為脫，地湧等是也。復次，中間為種，四味為熟，
X32n0616_p0009c14║王城為脫，今之開示悟入者是也。復次，今世為種，
X32n0616_p0009c15║次世為熟，後世為脫，未來得度者是也。取意而說，
X32n0616_p0009c16║其間節節作三世、九世，為種、為熟、為脫，以如是等
X32n0616_p0009c17║因緣，故有序分也。眾見希有瑞，顒顒欽渴，欲聞具
X32n0616_p0009c18║足道，佛乘機設化，開示悟入佛之知見，故有正說
X32n0616_p0009c19║分也。非但當時獲大利益，後五百歲遠沾妙道，故
X32n0616_p0009c20║有流通分也。次約三段示約教相，此序非為人天
X32n0616_p0009c21║清升作序，非為二乘小道作序，不為即空通三作
X32n0616_p0009c22║序，不為獨菩薩法作序，乃為正直捨方便，但說無
X32n0616_p0009c23║上佛道作序耳。此正不指世間為正，不指螢光析
X32n0616_p0009c24║智為正，不指燈炬體法智為正，不指星月道種智
X32n0616_p0010a01║為正，乃指日光一切種智為正也。此流通非為楊
X32n0616_p0010a02║葉木牛木馬而作流通，非流通半字，非流通共字，
X32n0616_p0010a03║非流通別字，純是流通圓滿修多羅滿字法也。次
X32n0616_p0010a04║約三段示本迹者，久遠行菩薩道時，宣揚先佛法
X32n0616_p0010a05║華經，亦有三分上中下語，亦有本迹，但佛佛相望，
X32n0616_p0010a06║是則無窮。今別取釋迦最初成佛時所說法華三
X32n0616_p0010a07║分上中下語，專名為上，名之為本。何以故？最初成
X32n0616_p0010a08║佛，初說法故。中間行化，助大通智，勝然燈等佛，宣
X32n0616_p0010a09║揚法華三分者，但名為中，但名為迹。何以故？前有
X32n0616_p0010a10║上故，前有本故。今日王城所說三分，但名為下，但
X32n0616_p0010a11║名為迹，乃至未來永永所說三分，亦指最初為上
X32n0616_p0010a12║為本。譬如大樹，雖有千枝萬葉，論其根本，同宗一
X32n0616_p0010a13║根，不得傳傳相指也。次約三段示觀心相者，當約
X32n0616_p0010a14║己心論戒、定、慧為三分。修行則戒初、定中、慧後；若
X32n0616_p0010a15║法門則慧為本，定、戒為迹。又戒、定、慧各各作三分。
X32n0616_p0010a16║戒三分者，初前方便，中白羯磨，後結竟。定三分者，
X32n0616_p0010a17║初二十五緣，中正觀，後歷緣。又善入、出、住為定三
X32n0616_p0010a18║分。慧三分者，空、序、中、正、假為流通。已約三分示四
X32n0616_p0010a19║種相，當用此義，始從如是，終訖作禮而去，悉作四
X32n0616_p0010a20║意消文，行者善思量之。蓋若無初因緣釋，則尚不
X32n0616_p0010a21║殊外計，然因緣語通，通於一化。須知今乃大事四
X32n0616_p0010a22║悉，非餘感應；開顯四悉，一道無外；久遠四悉，諸經
X32n0616_p0010a23║所無；觀心四悉，一觀徧收。以此四悉通於始末，約
X32n0616_p0010a24║教等三亦須徧述。若無次約教釋，不辨偏小，故以
X32n0616_p0010b01║四八簡開廢等。望昔教部，今方真實，一切能詮無
X32n0616_p0010b02║復異稱，故須明之，以彰妙典。若無三本迹釋，誰知
X32n0616_p0010b03║迥出一期教中所譚身土？中間、今日無非迹施，指
X32n0616_p0010b04║彼大通，猶如信宿，先愚密教，復迷迹身，至此方袪，
X32n0616_p0010b05║守株尚昧。若無四觀心釋，將何以辨能詮教功？將
X32n0616_p0010b06║何以為久成行本？故一一句入心成觀，觀與經合，
X32n0616_p0010b07║非數他寶，方知止觀一部是法華三昧之筌罤。總
X32n0616_p0010b08║斯四義，方可略顯一部旨歸。當知二、三尚略，一何
X32n0616_p0010b09║能逮？故一一句得斯四義，則使句句咸異諸教。
X32n0616_p0010b10║初、通敘迹本兩門二：初、聞法時處；二、聞持之伴。
X32n0616_p0010b11║初聞法時處。
X32n0616_p0010b12║如是我聞：一時，佛住王舍城耆闍崛山中。
X32n0616_p0010b13║如是者，舉所聞之法體。我聞者，能持之人也。一時
X32n0616_p0010b14║者，聞持和合非異時也。佛者，時從佛聞也。王城耆
X32n0616_p0010b15║山，聞持之所也。并下與大比丘等，是聞持之伴，故
X32n0616_p0010b16║云五事冠經首也。○因緣釋如是者，三世佛經初
X32n0616_p0010b17║皆安如是。諸佛道同，不與世諍，世界悉檀也。大論
X32n0616_p0010b18║云：舉時方令人生信者，為人悉檀也。又對破外道，
X32n0616_p0010b19║阿、歐二字不如、不是，對治悉檀也。（阿無歐有，一切外經以二字為
X32n0616_p0010b20║首。以其所計，此二為本。部內所明，不出所計。）又如是者，信順之辭。信則
X32n0616_p0010b21║所聞之理會，順則師資之道成，即第一義悉檀也。
X32n0616_p0010b22║約教釋者，諸經不同，如是亦異，不應一匙開於眾
X32n0616_p0010b23║戶。又佛、阿難二文不異為如，能詮詮所詮為是。今
X32n0616_p0010b24║阿難傳佛何等文？詮何等是？不可以漸文傳頓是，
X32n0616_p0010c01║以偏文詮圓是。傳詮若謬，則文不如。文不如，則理
X32n0616_p0010c02║不是。此義難明，須加詳審。若云：佛明俗有文字，真
X32n0616_p0010c03║無文字。阿難傳佛俗諦文字，與佛說不異，故名如。
X32n0616_p0010c04║因此俗文，會真諦理，故名為是。此則三藏經初明
X32n0616_p0010c05║如是也。若云：佛明即色是空，空即是色。色空、空色，
X32n0616_p0010c06║無二無別。空、色不異為如，即事而真為是。阿難傳
X32n0616_p0010c07║佛文不異為如，能詮即所詮為是。此則通教經初
X32n0616_p0010c08║明如是也。若云：佛明生死是有邊，涅槃是無邊。出
X32n0616_p0010c09║生死有邊，入涅槃無邊。出涅槃無邊，入於中道。阿
X32n0616_p0010c10║難傳此出有入無，出無入中，與佛說不異為如，從
X32n0616_p0010c11║淺至深，無非曰是。此則別教經初如是也。若云：佛
X32n0616_p0010c12║明生死即涅槃，亦即中道。況復涅槃，寧非中道？真
X32n0616_p0010c13║如、法界、實性、實際，徧一切處，無非佛法。阿難傳此，
X32n0616_p0010c14║與佛說不異，故名為如。如如不動，故名為是。是則
X32n0616_p0010c15║圓經初如是也。約本迹釋如是者，三世十方，橫豎
X32n0616_p0010c16║皆爾。過去遠遠，現在漫漫，未來永永，皆悉如是。何
X32n0616_p0010c17║處是本？何處是迹？且約釋尊最初成道經初如是
X32n0616_p0010c18║者，本也。中間作佛說經，今日所說經初如是者，皆
X32n0616_p0010c19║迹也。又阿難所傳如是者，迹也。佛所說如是者，本
X32n0616_p0010c20║也。又師弟通達如是，非始今日，亦非中間者，本也。
X32n0616_p0010c21║而中間而今日者，迹也。觀心釋者，觀前悉檀教迹
X32n0616_p0010c22║等諸如是義，悉是因緣生法。緣生即空，即通觀也。
X32n0616_p0010c23║因緣即空即假者，別觀也。二觀為方便道，得入中
X32n0616_p0010c24║道第一義，雙照二諦者，亦通亦別觀也。上來悉是
X32n0616_p0011a01║中道者，非通非別觀也。文云：若人信汝所說，即得
X32n0616_p0011a02║見我，亦見於汝，及比丘僧，并諸菩薩。乃觀行之明
X32n0616_p0011a03║文也。信則論機，見則是應，即因緣也。又信有淺深，
X32n0616_p0011a04║見有權實，種種分別不同，即約教也。又信法華之
X32n0616_p0011a05║文，則見實相之本。若見身子之化，則見龍陀之本
X32n0616_p0011a06║（真諦云：須菩提是東方青龍陀佛。有引大寶積云：舍利弗成佛，號金龍陀。未檢）。若見始成
X32n0616_p0011a07║釋尊，亦見久成先佛。若見千二百比丘、八萬菩薩
X32n0616_p0011a08║者，亦見其本也。又聞經心信無疑，覺此信心明淨，
X32n0616_p0011a09║即是見佛。慧數分明，是見身子。諸數分明，是眾比
X32n0616_p0011a10║丘。慈悲心淨，是見諸菩薩。四番釋如是竟。○因緣
X32n0616_p0011a11║釋我聞者，或云聞如是。蓋經本不同，前後互舉耳。
X32n0616_p0011a12║大論云：耳根不壞，聲在可聞處，作心欲聞。眾緣和
X32n0616_p0011a13║合，故言我聞。問：應言耳聞，那云我聞？答：我是耳主，
X32n0616_p0011a14║舉我攝眾緣。此世界釋也。阿難登座稱我聞，大眾
X32n0616_p0011a15║皆悲號。適見如來，今稱我聞。又文殊結集，先唱題，
X32n0616_p0011a16║次稱如是我聞。時眾悲號，二並生戀慕善。此為人
X32n0616_p0011a17║釋也。阿難身與佛相似，短佛僅三指（一指二寸）。眾疑釋
X32n0616_p0011a18║尊重出，或他方佛來，或阿難成佛。今唱我聞，三疑
X32n0616_p0011a19║皆遣。此對治釋也。阿難學人，隨俗稱我聞。第一義
X32n0616_p0011a20║中，無我無聞。古來眾釋，同是因緣一義耳。於因緣
X32n0616_p0011a21║中，前三尚自不周，況第一義？況約教等三耶？次約
X32n0616_p0011a22║教者，釋論明凡夫三種稱我，謂我見、我慢，及世流
X32n0616_p0011a23║布名字。我學人無我見，但二種。無學并無我慢，但
X32n0616_p0011a24║一種。今阿難聞法時，是學人無我見，能伏我慢。但
X32n0616_p0011b01║隨世名字，稱我無咎。此用三藏意釋我也。十住毗
X32n0616_p0011b02║婆沙云：四句稱我，皆墮邪見。佛正法中，無我誰聞？
X32n0616_p0011b03║此用通教意也。大經云：阿難多聞士，知我無我而
X32n0616_p0011b04║不二，雙分別我無我。此用別教意也（不二是登地，雙照是地前）。
X32n0616_p0011b05║又阿難知我無我而不二，方便為侍者傳持如來
X32n0616_p0011b06║無礙智慧，以自在音聲傳權傳實，有何不可？此用
X32n0616_p0011b07║圓教釋我也。又正法念經明三阿難：阿難陀，此云
X32n0616_p0011b08║歡喜，持小乘藏；阿難䟦陀，此云歡喜賢，受持雜藏；
X32n0616_p0011b09║阿難娑伽，此云歡喜海，持佛藏。阿含經有典藏阿
X32n0616_p0011b10║難，持菩薩藏。蓋指一人具四德，傳持四法門，其義
X32n0616_p0011b11║自顯。三本迹者，若未會入，可言阿難隨世名我；若
X32n0616_p0011b12║發迹顯本，空王佛所同時發心，方便示為傳法之
X32n0616_p0011b13║人，何所不能？四觀心者，觀因緣所生法，即空、即假、
X32n0616_p0011b14║即中。即空者，我無我也；即假者，分別我與無我也；
X32n0616_p0011b15║即中者，真妙我也。四番釋我竟。次持聞者，阿難，佛
X32n0616_p0011b16║得道夜生，侍佛僅二十餘年，未侍佛時，應是不聞。
X32n0616_p0011b17║大論云：阿難集法時，自云：佛初轉法輪，我爾時不
X32n0616_p0011b18║見。如是展轉聞，當知不悉聞也。展轉從他，自他別
X32n0616_p0011b19║故，聞不聞異。未聞者樂欲，已得聞者生喜，即世界
X32n0616_p0011b20║悉也。舊解云：阿難得佛覺三昧力，自能聞，即為人
X32n0616_p0011b21║悉。報恩經云：阿難求四願，所未聞經願佛重說。又
X32n0616_p0011b22║云：佛口密為說也。胎經云：佛從金棺出金臂，重為
X32n0616_p0011b23║阿難現入胎之相，諸經皆聞，況餘處說耶？即對治
X32n0616_p0011b24║悉。此經云：阿難得記即憶本願，持先佛法皆如今
X32n0616_p0011c01║也，即第一義悉。若約教者，歡喜阿難面如淨滿月，
X32n0616_p0011c02║眼若青蓮華，親承佛旨如仰完器，傳以化人如瀉
X32n0616_p0011c03║異瓶，此傳聞聞法也。歡喜賢住學地得空無相願，
X32n0616_p0011c04║眼耳鼻舌諸根不漏，傳持聞不聞法也。典藏阿難
X32n0616_p0011c05║多所含受，如大雲持雨，此傳持不聞聞法也。阿難
X32n0616_p0011c06║海是多聞士，自然能解了是常與無常，若知如來
X32n0616_p0011c07║常不說法，是名菩薩具足多聞。佛法大海水流入
X32n0616_p0011c08║阿難心，此傳持不聞不聞法也。今經是海阿難持
X32n0616_p0011c09║不聞不聞之妙法。三本迹者，如上四聞皆迹引，而
X32n0616_p0011c10║本地不可思議，以本事高難量故，本理深難思故，
X32n0616_p0011c11║本迹化莫測故。四觀心釋者，觀因緣法是觀聞聞，
X32n0616_p0011c12║觀空是觀聞不聞，觀假是觀不聞聞，觀中是觀不
X32n0616_p0011c13║聞不聞（云云）。一念觀者，妙觀也（云云）。四番釋我聞
X32n0616_p0011c14║竟。○因緣釋一時者，肇師云：法王啟運嘉會之時，
X32n0616_p0011c15║此世界悉也。論云：迦羅是實時，示內弟子時、食時、
X32n0616_p0011c16║著衣者，為人也。三摩耶是假時，破外道邪見者，對
X32n0616_p0011c17║治也。若時與道合者，第一義也。約教者，若見諦已
X32n0616_p0011c18║上，無學已下，名下一時。若三人同入第一義，名中
X32n0616_p0011c19║一時。若登地已上，名上一時。若初住已上，名上上
X32n0616_p0011c20║一時。今經是上上一時也。本迹者，前諸一時，迹也。
X32n0616_p0011c21║久遠實得之一時，本也。觀心者，觀心先空、次假、後
X32n0616_p0011c22║中，次第觀心也。觀心即空、即假、即中，圓妙觀心也。
X32n0616_p0011c23║此之粗妙，各有觀與境合，名為一時。相即觀者，乃
X32n0616_p0011c24║今經觀也。四番釋一時竟。○因緣釋佛者，劫初無
X32n0616_p0012a01║病，劫盡多病。長壽時樂，短壽時苦。東天下富而壽，
X32n0616_p0012a02║西天下多珠寶、多牛羊，北天下無我所、無臣屬。如
X32n0616_p0012a03║此時處，不感佛出。八萬歲時，乃至百歲時，南天下
X32n0616_p0012a04║未見果而修因，故佛出其地。此世界釋也。日若不
X32n0616_p0012a05║出，池中未生。生已等華，翳死無疑。佛若出世，則有
X32n0616_p0012a06║剎利、婆羅門、居士、四天王，乃至有頂。此就為人釋
X32n0616_p0012a07║也。三乘根性，感佛出世，餘不能感。善斷有頂種，永
X32n0616_p0012a08║度生死流。此就對治說也。佛於法性，無動無出。能
X32n0616_p0012a09║令眾生，感見動出。而於如來，實無動出。此就第一
X32n0616_p0012a10║義說也。次約教者，佛名覺者、知者。於道場樹下，三
X32n0616_p0012a11║十四心，斷正使習氣。知覺世間、出世間，總相、別相。
X32n0616_p0012a12║覺世即苦、集，覺出世即道、滅。亦能覺他身長丈六，
X32n0616_p0012a13║壽八十，老比丘像，即三藏佛自覺覺他。帶比丘像，
X32n0616_p0012a14║現尊特身，一念相應，斷餘殘習者，即通佛自覺覺
X32n0616_p0012a15║他。單現尊特相，坐蓮華臺，受佛職者，即別佛自覺
X32n0616_p0012a16║覺他。隱前三相，唯示不可思議如虗空相，即圓佛
X32n0616_p0012a17║自覺覺他。故像法決疑經云：或見如來丈六之身
X32n0616_p0012a18║（藏），或見小身大身（通），或見坐蓮華臺為千百億釋
X32n0616_p0012a19║迦說心地法門（別），或見身同虗空徧於法界無有
X32n0616_p0012a20║分別（圓），即此義也（科註云：今經正彰開顯，開前三教果頭之佛，即是圓教法身之
X32n0616_p0012a21║佛。故三十二相，相相無邊，即是尊特，亦即法身。所以龍女讚云：微妙淨法身，具相三十二）。三本
X32n0616_p0012a22║迹者，一佛為本，三佛為迹（此寄本中體用）。中間示現，數數
X32n0616_p0012a23║唱生唱滅，皆是迹也。唯本地四佛，皆是本也（迹中體用
X32n0616_p0012a24║俱迹，本中體用俱本）。四觀心釋者，觀因緣所生心，先空次假
X32n0616_p0012b01║後中，皆偏覺也。觀之即空即假即中，是圓覺也（覺秪
X32n0616_p0012b02║是智，應以六即判之。若以此望前三釋，則境智即因緣佛也，藏等四觀即四教佛也，中望空假即本迹也，
X32n0616_p0012b03║己心即是即觀心佛也）。四番釋佛竟。○因緣釋住者，能住，住
X32n0616_p0012b04║所住。所住即忍土王城，能住即四威儀。住世未滅，
X32n0616_p0012b05║此世界也。又住者，住十善道，住四禪中，此為人也。
X32n0616_p0012b06║又住者，住三三昧，即對治也。又住者，住首楞嚴，即
X32n0616_p0012b07║第一義也。次約教者，三藏佛從析門發真無漏，住
X32n0616_p0012b08║有餘、無餘涅槃。通佛從體門發真無漏，住有餘、無
X32n0616_p0012b09║餘涅槃。別佛從次第門入，住秘密藏。圓佛從不次
X32n0616_p0012b10║第門入，住秘密藏。前三佛住，能、所皆粗。後一佛住，
X32n0616_p0012b11║能、所皆妙。今經是圓佛住於妙住也。三、本迹者，三
X32n0616_p0012b12║藏佛應涅槃慈悲，垂迹生身住世。通佛誓願慈悲，
X32n0616_p0012b13║扶餘習，度眾生，作佛事。別、圓佛皆慈悲，熏法性，愍
X32n0616_p0012b14║眾生，故垂應法界。當知四佛住，本佛住，以慈悲故，
X32n0616_p0012b15║住于忍土王城，威儀住世，是名迹住。四、觀心者，觀
X32n0616_p0012b16║住於境，或住無常境，即空、即假、即中等境。以無住
X32n0616_p0012b17║法住於境中，故名為住。（無住之言，通于四教。粗智謂住，於理實無。若在圓中，
X32n0616_p0012b18║便成絕待。）四番釋住竟。○因緣釋王舍城耆闍崛山，具
X32n0616_p0012b19║如文句，不錄。約教者，像法決疑經云：一切大眾所
X32n0616_p0012b20║見不同，或見娑羅林地悉是土砂、草木、石壁，或見
X32n0616_p0012b21║七寶清淨莊嚴，或見此林是三世諸佛所遊行處，
X32n0616_p0012b22║或見此林即是不可思議諸佛境界真實法體。例
X32n0616_p0012b23║知此義，四見不同。所住既然，能住亦爾。本迹者，本
X32n0616_p0012b24║住王三昧三德之城，迹居忍土王城。本住三德大
X32n0616_p0012c01║涅槃山，迹居靈鷲。又本迹各有靈鷲。壽量品云：常
X32n0616_p0012c02║在靈鷲山，本也。觀心者，王即心王，舍即五陰。心王
X32n0616_p0012c03║造此舍，若析五陰舍，空空為涅槃城。此觀既淺，如
X32n0616_p0012c04║見土木。若體五陰舍，即空空為涅槃城，即通教也。
X32n0616_p0012c05║若觀五陰舍，因滅是色，獲得常色。受、想、行、識亦復
X32n0616_p0012c06║如是。此之四德，常為諸佛之所遊處，即別教也。若
X32n0616_p0012c07║觀五陰即法性，法性無色、受、想、行、識，一切眾生即
X32n0616_p0012c08║是涅槃，不可復滅，畢竟空寂。舍如是涅槃，即是真
X32n0616_p0012c09║如實體，乃圓觀也。又色陰無知如山，識陰如靈，受、
X32n0616_p0012c10║想、行三陰如鷲。觀此靈鷲山無常，即析觀也。觀此
X32n0616_p0012c11║靈鷲山即空體，空觀也。觀靈即智性了因、智慧莊
X32n0616_p0012c12║嚴，鷲即聚集緣因、福德莊嚴，山即法性正因、不動
X32n0616_p0012c13║三法，名秘密藏，自在其中，亦用度人，即別、圓二觀
X32n0616_p0012c14║也（云云）。中者，佛好中道，升中天、中日降、中國、中夜
X32n0616_p0012c15║滅，皆表中道。今處山中，說中道也（常好中道，赴欲也；升中天、中日
X32n0616_p0012c16║降，為人也；中夜滅，對治也；說中道，第一義也。諸教皆有中道，但分有體、無體之殊。本迹者，觀圓理，本中也；
X32n0616_p0012c17║示離斷常，迹中也。今經是開顯之中，若約觀者，即空、即中，具二中也）。初聞法時處竟。
X32n0616_p0012c18║△二、聞持之伴二：初、列眾，二、總結眾集。初、列眾三：
X32n0616_p0012c19║初、聲聞眾，二、菩薩眾，三、雜眾。諸經多爾。舊云有事
X32n0616_p0012c20║有義。事者，逐形迹親疎。聲聞形出俗網，迹近如來，
X32n0616_p0012c21║證經為親，故前列。天人形乖服異，迹非侍奉，證經
X32n0616_p0012c22║為疎，故後列。菩薩形不檢節，迹無定處，既不同俗，
X32n0616_p0012c23║復異於僧，故居中。義者，聲聞欣涅槃，天人著生死，
X32n0616_p0012c24║各有所偏。菩薩不欣不著，居中求宗，故在兩間。釋
X32n0616_p0013a01║論意亦爾。此一解似兩釋，事解似因緣，義解似約
X32n0616_p0013a02║教。（事似因緣，須具四悉。義似約教，復須論八。事即身也，故云親疎。義即諦理，故云涅槃等。形服異故，即
X32n0616_p0013a03║世界。親者生善，疎者破惡，不親不疎，即第一義。於有義中，既約三諦，以諦對教，則四可識。於藏等四，辨漸
X32n0616_p0013a04║等四，其義可知。又兩二乘並欣涅槃，及四菩薩並不欣不著，教皆居中。唯詣實理，兼能利人，故居中求宗，
X32n0616_p0013a05║超彼凡聖。若以入中為菩薩，即指別教地上，圓教始終。）本迹解者，聲聞內秘
X32n0616_p0013a06║外現，何常保證涅槃？天人皆大薩埵，豈復耽染生
X32n0616_p0013a07║死？皆是迹引二邊，而本常中道也。觀心釋者，從假
X32n0616_p0013a08║入空觀，即偏破生死。從空入假觀，即偏破涅槃。中
X32n0616_p0013a09║道正觀，無復前後。（亦應更約因緣明觀，諸教開顯，及本迹觀。）初、聲聞眾
X32n0616_p0013a10║二：初、比丘眾，二、比丘尼眾。初又二：初、多知識，二、少
X32n0616_p0013a11║知識。初又三：初、舉類明數，二、明位歎德，三、列名總
X32n0616_p0013a12║結。今初。
X32n0616_p0013a13║與大比丘眾，萬二千人俱。
X32n0616_p0013a14║與大比丘眾，是舉其氣類。萬二千人，是明其大數
X32n0616_p0013a15║也。與者，共義。釋論以七一解共，謂一時、一處（世界）、一
X32n0616_p0013a16║戒（為人）、一心、一見（對治）、一道、一解脫也（第一義）。若歷教，應
X32n0616_p0013a17║各明七一。三藏一七一（同感佛時，同鹿苑處，同別脫戒，同一切智心，同無漏
X32n0616_p0013a18║正見，同三十七道，同有餘涅槃），通教二七一（分利鈍故。利兼圓別，應云三七。且通總說，
X32n0616_p0013a19║同為一例），別教無量七一（自行、化他、橫豎皆四門，門門四悉入者不同），圓教
X32n0616_p0013a20║一七一（發心、畢竟二不別故）。若未發迹，正是三藏通教中七
X32n0616_p0013a21║一。若至開三顯一，即得入圓教七一也。大者，梵語
X32n0616_p0013a22║摩訶，此言大，亦言多，亦言勝。器量尊重，為天王等
X32n0616_p0013a23║大人所敬，故言大。升出九十五種外道之上，故言
X32n0616_p0013a24║勝。徧知內外經書，故言多。又數至一萬二千，故言
X32n0616_p0013b01║多。今明有大道故，有大用故，有大知故，故言大。勝
X32n0616_p0013b02║者，道勝、用勝、知勝，故言勝。多者，道多、用多、知多，故
X32n0616_p0013b03║言多。道即性念處，大於一切智外道。用即共念處，
X32n0616_p0013b04║勝於神通外道。知即緣念處，多於四韋陀外道也
X32n0616_p0013b05║（大即世界，多即為人對治，勝即第一義）。約教釋大多。勝者，大人所敬
X32n0616_p0013b06║等，是三藏中釋耳。大者，大力羅漢所敬也。多者，徧
X32n0616_p0013b07║知生滅，即無生滅法也。勝者，勝三藏四門也。此通
X32n0616_p0013b08║教釋也。又大者，體法大力羅漢所敬也。多者，恒沙
X32n0616_p0013b09║佛法皆知也。勝者，勝二乘人。此別教釋也。又大者，
X32n0616_p0013b10║諸大菩薩所敬也。多者，法界不可量法悉知也。勝
X32n0616_p0013b11║者，勝諸菩薩也。此圓教釋也。本迹者，此諸大德，久
X32n0616_p0013b12║為諸佛之所咨嗟，本得勝幢三昧，超諸外道，先已
X32n0616_p0013b13║成就種智，徧知迹來，輔佛行化，示作愛見中大多
X32n0616_p0013b14║勝。欲引乳入酪，又作三藏中大多勝。欲引酪入生
X32n0616_p0013b15║酥，示方等中大多勝。欲引生酥入熟酥，示作轉教
X32n0616_p0013b16║般若中大多勝。欲引熟酥入醍醐，故作法華中大
X32n0616_p0013b17║多勝也。然其本地大多勝久矣。觀心者，空觀為大，
X32n0616_p0013b18║假觀為多，中觀為勝。又直就中觀，心性廣博，猶若
X32n0616_p0013b19║虗空，故名大。雙遮二邊，入寂滅海，故名勝。雙照二
X32n0616_p0013b20║諦，多所含容，一心一切心，故名多也。比丘者，含怖
X32n0616_p0013b21║魔、破惡、乞士三義。魔樂生死，此人出家，復化餘人，
X32n0616_p0013b22║俱離三界，乖於魔意。魔用力制，翻被五縛，但愁懼
X32n0616_p0013b23║而已，故名怖魔。出家人必破身口七惡，故言破惡。
X32n0616_p0013b24║夫在家三種，如法養命：一田、二商、三仕。出家人佛
X32n0616_p0013c01║不許此，唯乞自濟，身安道存，福利檀越，故名乞士。
X32n0616_p0013c02║三義相成，即比丘義也（怖魔即世界，乞士即為人，破惡即對治，出界即第一
X32n0616_p0013c03║義）。初受戒、修定、修慧已，有破惡、怖魔、乞士三義，非
X32n0616_p0013c04║獨後心，依經家皆歎後心比丘耳。此皆三藏意。若
X32n0616_p0013c05║歷緣求真，名乞士；破障理之惑，名破惡；修此行怖
X32n0616_p0013c06║四魔，即通教義。若歷三諦求理，名乞士；除通別惑，
X32n0616_p0013c07║名破惡；怖八魔十魔者，即別義。若即生死求實相
X32n0616_p0013c08║味，名乞士；達煩惱即菩提，名破惡；魔界即佛界者，
X32n0616_p0013c09║是圓教義。若未發迹，但明前二義；若已顯本，具後
X32n0616_p0013c10║意也。本迹者，本登涅槃山頂，與無明癡愛父母、結
X32n0616_p0013c11║業妻子，別出分段變易家，久除五住，何惡不破？獲
X32n0616_p0013c12║真法喜，如食乳糜，更無所須。持中道道，共尸波羅
X32n0616_p0013c13║密，攝眾生戒，魔界降伏，即佛界。如堪任乘御，本地
X32n0616_p0013c14║功德，久已成就。為調伏眾生，迹示五味比丘。傳引
X32n0616_p0013c15║眾生，例如前釋。觀心者，觀一念心，淨若虗空，不為
X32n0616_p0013c16║二邊桎梏所礙，平等大慧，無住無著，即名出家。以
X32n0616_p0013c17║中觀自資活法身慧命，名乞士。觀五住煩惱，即是
X32n0616_p0013c18║菩提，名破惡。一切諸邊顛倒，無非中道，即是怖魔
X32n0616_p0013c19║（中觀既然，空假及以次不次等，對教可見）。眾者，梵語僧伽，此翻和合眾。
X32n0616_p0013c20║一人、二人、三人，皆不名僧；四人以上，乃名為僧。事
X32n0616_p0013c21║和無別眾，法和無別理。佛常與千二百五十人俱，
X32n0616_p0013c22║諸經或多少不定。釋論明四種僧：不依淨命名破
X32n0616_p0013c23║戒僧，不解法律名愚癡僧，五方便名慚愧僧，苦法
X32n0616_p0013c24║忍去名真實僧，此中但真實僧也（四念四善根名五方便眾，和合
X32n0616_p0014a01║世界也，佛常與為人也，生物善故。釋論下對治也，簡惡人教。此中下第一義也，在真實故）。若依
X32n0616_p0014a02║四教者，此僧歷偏圓五味座作同聞人，今正是圓
X32n0616_p0014a03║教中證信也。本迹者，本與實相理和，又與法界眾
X32n0616_p0014a04║生機緣和，而迹為半字事理之僧，歷五味中引諸
X32n0616_p0014a05║眾生。觀心者，初學中觀入相似位，既未發真慚第
X32n0616_p0014a06║一義天愧諸聖人，即是有羞僧，觀慧若發即真實
X32n0616_p0014a07║僧。若異此者，即前兩僧不依觀行名破戒僧，不解
X32n0616_p0014a08║觀相名愚癡僧。舉類竟。明數者，即是一萬二千人
X32n0616_p0014a09║也（數異世界也，聞數生善為人也，破惡入真準例可見。不論約教者，教別數同故無異釋，若隨數生解
X32n0616_p0014a10║即是教殊。問：凡諸列眾及得道者，何故其數必全無缺耶？答：大論釋大數五千，分中云若過若減皆存大
X32n0616_p0014a11║數）。本迹者，本是一萬二千菩薩，迹為萬二千聲聞
X32n0616_p0014a12║也。觀心者，觀十二入，一入具十法界，一界又十界
X32n0616_p0014a13║即百界，一界各十如，是即千如，一入既千如，十二
X32n0616_p0014a14║入即萬二千法門也。△二、明位歎德
X32n0616_p0014a15║皆是阿羅漢，諸漏已盡，無復煩惱，逮得己利，盡諸有
X32n0616_p0014a16║結，心得自在。
X32n0616_p0014a17║阿羅漢是明位，諸漏下是歎德也。阿羅漢，或翻應
X32n0616_p0014a18║真，或翻真人，或翻無著不生應供。或言無翻，而含
X32n0616_p0014a19║三義：一、無生義，不受後有故；二、殺賊義，斷盡見思
X32n0616_p0014a20║故；三、應供義，堪為福田故。此藏通二教意耳。若別
X32n0616_p0014a21║圓者，非但殺賊，亦殺不賊。不賊者，涅槃是，是亦須
X32n0616_p0014a22║破，故是殺賊義（言不賊者，猶從二乘得名。若于圓別，尚名為賊，是故須殺）。不生
X32n0616_p0014a23║於生亦不生，不生無漏是不生（取無為證，生于界外，不生是生，故不
X32n0616_p0014a24║令生）。非但應供，亦是供應（供彼所應，名為供應。如佛化為道人，送供于阿蘭若
X32n0616_p0014b01║比丘等）。皆歎別初地、圓初住已上德也。本迹者，本得
X32n0616_p0014b02║不受三昧，於二邊無所著，故名不生。斷五住惑，故
X32n0616_p0014b03║名殺賊。能福九道，饒益眾生，故名應供。方便度眾
X32n0616_p0014b04║生，歷五味傳，傳作不生、殺賊、應供，皆迹也。又本是
X32n0616_p0014b05║法身，迹示己利；本是般若，迹示不生；本是解脫，迹
X32n0616_p0014b06║示殺賊（本是平等大慧，無破不破，方能示迹諸教不生。本證解脫，無賊不賊，方能示迹諸味
X32n0616_p0014b07║殺賊。本得法身，非應不應，方能示迹為應供耳）。觀心者，空觀是般若，假觀
X32n0616_p0014b08║是解脫，中觀是法身。又從假入空觀亦有三義，乃
X32n0616_p0014b09║至中道觀殺無明賊不生二邊心，供養此人如供
X32n0616_p0014b10║養世尊。方等經云：供佛及文殊，不如施行方等者
X32n0616_p0014b11║一食充軀。此經云：毀讚佛罪福猶輕，毀讚持經者
X32n0616_p0014b12║罪福甚重。何以故？佛無食想久離八風不為損益，
X32n0616_p0014b13║施持經者全肉身續報命、生法身增慧命，故有益。
X32n0616_p0014b14║毀之憂惱退悔，若失好時則不可救，故大損也。諸
X32n0616_p0014b15║漏已盡無復煩惱兩句，歎殺賊德。漏即三漏也。逮
X32n0616_p0014b16║得己利句，歎應供德。三界因果皆名為他，智斷功
X32n0616_p0014b17║德皆名己利，己利具足故成應供。盡諸有結心得
X32n0616_p0014b18║自在兩句，歎不生德。諸有即二十五有生處，結即
X32n0616_p0014b19║二十五有生因，心自在則慧必自在，定慧具足乃
X32n0616_p0014b20║俱解脫人也。本迹者不生，不生名大涅槃。煩惱漏
X32n0616_p0014b21║流其源久竭，不復墮落二乘及凡夫地，即本不生。
X32n0616_p0014b22║法身智斷實相功德，名本己利。得王三昧破二十
X32n0616_p0014b23║五有，顯出我性具八自在，名本殺賊迹，示二乘功
X32n0616_p0014b24║德耳。觀心者，中道正觀不漏落空假二邊，二邊煩
X32n0616_p0014c01║惱滅也。能觀心性名為上定，衣珠秘藏是己之物，
X32n0616_p0014c02║即己利也。正觀中道結賊則斷，無結故有亦斷二
X32n0616_p0014c03║邊，不能縛心故心自在，雖有煩惱如無煩惱，不斷
X32n0616_p0014c04║煩惱而入涅槃，即其義也。△三、列名總結。
X32n0616_p0014c05║其名曰：阿若憍陳如、摩訶迦葉、優樓頻螺迦葉、伽耶
X32n0616_p0014c06║迦葉、那提迦葉、舍利弗、大目犍連、摩訶迦旃延、阿㝹
X32n0616_p0014c07║樓䭾、劫賓那、憍梵波提、離婆多、畢陵伽婆蹉、薄拘羅、
X32n0616_p0014c08║摩訶拘絺羅、難陀、孫陀羅難陀、富樓那彌多羅尼子、
X32n0616_p0014c09║須菩提、阿難、羅睺羅，如是眾所知識大阿羅漢等。
X32n0616_p0014c10║阿若下是列名，如是下是總結也。列名略舉二十
X32n0616_p0014c11║一尊者，佛諸弟子皆備眾行而隱其圓能，各從一
X32n0616_p0014c12║德標名，欲引偏好故耳。○憍陳如，姓也。此翻火器，
X32n0616_p0014c13║婆羅門種。其先事火，從此命族。火有二義：照也，燒
X32n0616_p0014c14║也。照則闇不生，燒則物不生。此以不生為姓。阿若
X32n0616_p0014c15║者，名也。此翻已知，或言無知。非無所知，乃是知無
X32n0616_p0014c16║耳。若依二諦，即是知真，以無生智為名也。又諸經
X32n0616_p0014c17║論，稱為了本際，或知本際。若依四諦，即是知滅，或
X32n0616_p0014c18║翻為得道。增一阿含云：我佛法中，寬仁博識，初受
X32n0616_p0014c19║法味者，憍陳如為第一。（世界悉檀。）佛昔于饑世，化作大
X32n0616_p0014c20║魚，閉氣不喘。木工五人，先斫魚肉。佛誓于來世，先
X32n0616_p0014c21║度此人。先願與其無生，故云何若？又迦葉佛時，九
X32n0616_p0014c22║人學道，五人未得果，誓于釋迦法中，最先開悟。本
X32n0616_p0014c23║願所牽，前得無生，故名阿若。（為人悉檀。）夫巨夜長寢，無
X32n0616_p0014c24║人能覺。日光未出，明星前現。憍陳如初得無生智，
X32n0616_p0015a01║譬若明星，在眾明之始。一切人智明，無前陳如。最
X32n0616_p0015a02║先破暗，莫過明星。一切人暗滅，無前陳如，故名阿
X32n0616_p0015a03║若。（對治悉檀。）太子入山學道，父王遣五人追侍。二是母
X32n0616_p0015a04║黨，三是父黨。二人以欲為淨，三人以苦行為淨。太
X32n0616_p0015a05║子苦行時，二人捨去。太子捨苦行，受飲食、酥油、煖
X32n0616_p0015a06║水，三人又捨去。太子得道，先為五人說四諦。陳如
X32n0616_p0015a07║最初稱解，故名阿若。（第一義悉。）約教者，從觀判教，理則
X32n0616_p0015a08║易分，故委以觀而分別之。況萬二千，陳如居首。無
X32n0616_p0015a09║生乃是諸觀之宗，欲令聞名識行，例人知心故也。
X32n0616_p0015a10║三藏教者，盲譬無生智，鏡譬無生境，陰、界、入、頭等
X32n0616_p0015a11║六分譬現在因，像譬未來果。若開眼取鏡，形對像
X32n0616_p0015a12║生，愚故不斷絕；若閉眼如盲，則無所見。不見六分
X32n0616_p0015a13║是因不生，不見鏡像是果不生。故阿含經云：若謂
X32n0616_p0015a14║有色，色是淨，淨即生，非不生；若謂有受、想、行、識，識
X32n0616_p0015a15║是淨，淨即生，非不生；若謂有受，受是樂，樂即生，非
X32n0616_p0015a16║不生；若謂有想、行、識、色，色是樂，樂即生，非不生；若
X32n0616_p0015a17║謂有想、行，想、行是我，我即生，非不生；若謂有識、色、
X32n0616_p0015a18║受，受是我，我即生，非不生；若謂有識，識是常，常即
X32n0616_p0015a19║生，非不生；若謂有色、受、想、行，行是常，常即生，非不
X32n0616_p0015a20║生。譬如執鏡見面，面是生，非不生；若謂有五陰，悉
X32n0616_p0015a21║是生，非不生。若能知色非淨乃至識非常，又能知
X32n0616_p0015a22║色無常、苦、無我、不淨乃至識無常、苦、無我、不淨者，
X32n0616_p0015a23║是為不生，非是生。如盲執鏡不見像生，是為不生，
X32n0616_p0015a24║非是生。既知不生，寧復於中計我是色、計我異色、
X32n0616_p0015b01║計我在色中、計色在我中？乃至識亦如是。如是觀
X32n0616_p0015b02║者，現因來果皆不生，如盲對鏡不見形像，是名觀
X32n0616_p0015b03║陰無生觀智也。觀入、界者，海雖深廣，亦有此彼岸，
X32n0616_p0015b04║蓋小水耳。若眼見色已，愛著貪樂，起身、口、意業，是
X32n0616_p0015b05║為大海，沉沒一切世間天、人、阿修羅。當知眼是大
X32n0616_p0015b06║海，色是波濤，愛此色故是洄澓。於中起不善覺，是
X32n0616_p0015b07║惡魚龍；起妬害，是男羅剎；起染愛，是女羅剎；起身、
X32n0616_p0015b08║口、意，是飲鹹自沒。是為眼色無知而生無明愛，愛
X32n0616_p0015b09║生故名為行，行生故名為業，業縛識為中陰是為
X32n0616_p0015b10║識生，所受胞胎是為名色生，手足及頭五疱成已
X32n0616_p0015b11║名六入生，六入對六塵名觸生，于塵別苦樂名受
X32n0616_p0015b12║生，於塵起染名愛生，四方馳求名取生，造身口意
X32n0616_p0015b13║名有生，應受未來五陰名生生，未來陰變名老生，
X32n0616_p0015b14║未來陰壞名死生，心中內熱名憂生，發聲大喚名
X32n0616_p0015b15║悲生，身心憔悸名苦惱生，是名眼見色時即有三
X32n0616_p0015b16║世十二因緣大苦聚生非不生。耳鼻舌身意、色聲
X32n0616_p0015b17║香味觸法、眼界乃至法界亦如是，是為入界生非
X32n0616_p0015b18║不生。云何不生？觀眼色時不種苦種、不生苦芽、不
X32n0616_p0015b19║漏臭汁、不集蛆蠅，若種不生則芽不生、則臭汁不
X32n0616_p0015b20║生則蛆蠅不生，故名不生。眼見色時起貪恚覺是
X32n0616_p0015b21║為苦種，念五欲法是為苦芽，六根取六塵是名臭
X32n0616_p0015b22║汁流出，於六塵中善惡競起是名蛆蠅。若知眼色
X32n0616_p0015b23║無常苦空無我，則貪恚不生、念欲不生、取境不生、
X32n0616_p0015b24║善惡行不生，是為不生。耳聲等亦如是。眼界乃至
X32n0616_p0015c01║法界亦如是。陳如最初得此三藏不生智，故名阿
X32n0616_p0015c02║若。通教觀者，譬如幻人執幻鏡，以幻六分臨幻鏡
X32n0616_p0015c03║覩幻像，像非鏡生非六分生，非鏡六分合生，非離
X32n0616_p0015c04║鏡與六分生，既不從四句生，則非內外中間，不常
X32n0616_p0015c05║自有亦無滅處，去不至東西南北方，性本無生非
X32n0616_p0015c06║滅生乃無生，性本無滅非滅滅乃無滅，無生無滅
X32n0616_p0015c07║故曰無生。受想行識亦復如是。十二入十八界亦
X32n0616_p0015c08║爾。別教觀者，鏡譬法界，眼譬觀智，青黃赤白小大
X32n0616_p0015c09║長短譬十法界（青譬地獄因果，黃譬餓鬼因果，赤譬畜生因果，白譬人天因果，小色
X32n0616_p0015c10║像譬二乘因果，大色像譬通菩薩因果，短色像譬別菩薩因果，長色像譬佛因果），皆於鏡
X32n0616_p0015c11║中分別無謬。若欲自正，令九因果不生、一因果生。
X32n0616_p0015c12║若欲正他，令他九因果不生、一因果生。依於法界
X32n0616_p0015c13║行菩提行，次第用析體觀智斷四住生令不生，次
X32n0616_p0015c14║用恒沙佛法斷塵沙煩惱令無知不生，後用實相
X32n0616_p0015c15║智慧斷無明令根本不生。若無四住則分段不生，
X32n0616_p0015c16║若無無知則方便不生，若無無明則實報不生。生
X32n0616_p0015c17║亦不生、不生亦不生，故名不生。圓教觀者，譬如觀
X32n0616_p0015c18║鏡團圓（團圓譬理境，觀即譬智），不觀背面（背譬無明，面譬智明，鏡譬十界因），
X32n0616_p0015c19║不觀形像（形譬十界緣，像譬十界果），非背非闇、非面非明，不取
X32n0616_p0015c20║種種形容、不取種種檠像，但觀團圓無際畔、無始
X32n0616_p0015c21║終、無明闇、無一異差別。圓觀亦爾，不取十法界相
X32n0616_p0015c22║貌，無善惡、無邪正、無大小等，一切皆泯，但緣諸法
X32n0616_p0015c23║實相法性。佛法若色若香無非實相，觀煩惱業生
X32n0616_p0015c24║皆即無生，本無生與不生故曰無生。陰入界苦即
X32n0616_p0016a01║是法身，非顯現故名為法身。障即法身，貪恚癡即
X32n0616_p0016a02║般若，非能明故名為般若。無所可照、性自明了，是
X32n0616_p0016a03║為般若。業行繫縛皆名解脫，非斷縛得脫，亦無體
X32n0616_p0016a04║可繫、亦無能繫，故稱解脫。解脫即業不生，般若即
X32n0616_p0016a05║煩惱不生，法身即苦不生。是三不生即一不生，是
X32n0616_p0016a06║一不生即三不生，非三非一故言不生，況變易煩
X32n0616_p0016a07║惱業苦而非不生。（此應具須十乘十境及方便等，全指止觀一部文也。）本迹
X32n0616_p0016a08║者，是憍陳如本自不生非始不生，欲引乳為酪故
X32n0616_p0016a09║迹為初教不生，引酪為生酥故迹為通不生，引生
X32n0616_p0016a10║為熟故迹為別不生，引熟為醍酬故迹為圓不生。
X32n0616_p0016a11║而其本地住阿字門，謂一切法初不生故。若聞阿
X32n0616_p0016a12║字門，則解一切義皆非生非不生，垂迹引化能為
X32n0616_p0016a13║生不生。眾生若能會圓不生，則同阿若非本非迹
X32n0616_p0016a14║非生非不生，大事因緣於茲畢矣。故下文云：富樓
X32n0616_p0016a15║那！種種變化事，我若具足說，眾生聞是者，心則懷
X32n0616_p0016a16║疑惑。即其義也。阿含云：阿難持傘蓋燈隨佛後，大
X32n0616_p0016a17║梵王持傘蓋燈隨陳如後。斯皆示迹而欲顯本也。
X32n0616_p0016a18║觀心不生，約三觀不生可知。如此釋者也，隨聞一
X32n0616_p0016a19║句若人若法，皆成化儀悉可為觀，能令後代聞名
X32n0616_p0016a20║起行，稟教識體思迹覩本，尋其因緣廣照始末。若
X32n0616_p0016a21║得此意，於一人所於經一句，可以為上求境，可以
X32n0616_p0016a22║識下化機，可以曉聖者化儀，可以了凡眾稟益，可
X32n0616_p0016a23║以達名義同異，可以知行等理殊，可以知隨聞成
X32n0616_p0016a24║觀，可以解迹本人法，可以信化事長遠，可以仰聖
X32n0616_p0016b01║恩難報，可以知眾生難化，可以知會理至難，他不
X32n0616_p0016b02║見此謂為繁芿。釋憍陳如竟。○摩訶迦葉，此翻大
X32n0616_p0016b03║龜氏，亦翻光波，亦翻飲光，名畢鉢羅。因緣最廣，略
X32n0616_p0016b04║如文句，須者尋之。頭陀第一。親受佛囑，為西土初
X32n0616_p0016b05║祖。梵語頭陀，此云抖擻。以十二行，抖擻十二種過：
X32n0616_p0016b06║一者在阿蘭若處，離憒閙過。二者常行乞食，離僧
X32n0616_p0016b07║中食及受請過。三次第乞食，離揀擇過。四者受一
X32n0616_p0016b08║食法，離多求過。五者節量食，離貪味過。六者中後
X32n0616_p0016b09║不飲果蜜等漿，離求欲過。七者糞掃衣，離好衣過。
X32n0616_p0016b10║八者但三衣，離增減過。九者塚間住，離常樂倒計
X32n0616_p0016b11║過。十者樹下止，離怖畏過。十一者露地坐，離貪樹
X32n0616_p0016b12║過。十二者但坐不臥，離煩惱賊過。具如十二頭陀
X32n0616_p0016b13║經廣明。五是住處法，五是食法，二是衣法。且約乞
X32n0616_p0016b14║食明抖擻者，易得則生喜，難得則生瞋。得好則愛，
X32n0616_p0016b15║得惡則憂。憂喜依色而起，即色陰。受此憂喜，即受
X32n0616_p0016b16║陰。取憂喜相，即想陰。憂喜即是行陰。分別憂喜，即
X32n0616_p0016b17║識陰。憂喜即意法二入，亦即意法意識三界。界入
X32n0616_p0016b18║陰即苦諦。我能乞食，即我見。計有我無我，即邊見。
X32n0616_p0016b19║以乞為道，即戒取。以乞為實，即見取。如是諦當，即
X32n0616_p0016b20║邪見。讚喜即貪，毀恚即瞋，我能即慢，被呵即疑，不
X32n0616_p0016b21║了即癡，是為十使。歷三界四諦即八十八使，名集
X32n0616_p0016b22║諦。若識乞食中四倒相似，相續覆故謂常，適意謂
X32n0616_p0016b23║樂，動轉所作覆故謂我，薄皮覆故謂淨。識四覆無
X32n0616_p0016b24║四倒，勤遮二惡生二善，修四定根力覺道，是為道
X32n0616_p0016c01║諦。於乞食中不計我則癡滅，癡滅故愛滅，愛滅故
X32n0616_p0016c02║瞋滅，瞋滅故不自舉則慢滅，慢滅故被呵則無疑。
X32n0616_p0016c03║無我故我見滅，我見滅故邊見滅。不執是道則戒
X32n0616_p0016c04║取滅，不計為實則見取滅，不邪執則邪見滅。此十
X32n0616_p0016c05║滅故八十八使子縛滅，子縛滅故果縛二十五有
X32n0616_p0016c06║滅，是為滅諦。若於乞食中，不見四真諦，是故久流
X32n0616_p0016c07║轉，生死大苦海。若能見四諦，則得斷生死，生死既
X32n0616_p0016c08║盡已，更不受諸有，是為乞食中抖擻觀慧。衣法及
X32n0616_p0016c09║住處法亦如是。是為三藏教頭陀也。通教抖擻者，
X32n0616_p0016c10║緣真證寂則是住處，空慧為食，空心行諸行為衣。
X32n0616_p0016c11║常性空無不性空時，空慧抖擻皆如幻化，妄想諸
X32n0616_p0016c12║惡寂滅不起，心心數法不行故。以不可得故，諸相
X32n0616_p0016c13║應中空相應最為第一，諸苦行中空行第一，諸抖
X32n0616_p0016c14║擻中空慧抖擻最為第一。別教抖擻者，依于法身
X32n0616_p0016c15║以為住處（期心法身修二德故），般若為食，一切諸行莊嚴遮
X32n0616_p0016c16║覆，遮覆抖擻黑業之惡，般若抖擻煩惱之惡，法身
X32n0616_p0016c17║抖擻生死苦惡，先抖擻分段煩惱業苦，次抖擻變
X32n0616_p0016c18║易煩惱業苦，是為中道正觀頭陀，出過二乘所行
X32n0616_p0016c19║苦行。圓教抖擻者，住處即衣即食（本有三德修得亦然），但是
X32n0616_p0016c20║一法分別說三，一抖擻，一切抖擻（行衣），一切抖擻，一
X32n0616_p0016c21║抖擻（慧食），非一非一切（身處），於一切抖擻無非實相，諸
X32n0616_p0016c22║佛所行是如來行，過諸菩薩所行。清淨本迹者，本
X32n0616_p0016c23║與如來同坐畢竟空理，同得廣大法身，同得無礙
X32n0616_p0016c24║智慧，同得無量功德，內捨法愛外無垢染，內外抖
X32n0616_p0017a01║擻本已清淨，欲引乳味事中抖擻，次引酪味空中
X32n0616_p0017a02║抖擻，次引生酥別中抖擻，次引熟酥圓中抖擻。觀
X32n0616_p0017a03║心者，即空抖擻取相，即假抖擻塵沙，即中抖擻無
X32n0616_p0017a04║明，一心中抖擻五住（云云）。○優樓頻螺，此翻木瓜
X32n0616_p0017a05║林。那提，此翻河，亦翻江。伽耶，此翻城。兄弟三人，並
X32n0616_p0017a06║是事火外道因緣，出瑞應經及諸部律。約教者，如
X32n0616_p0017a07║增一阿含云：優樓頻螺，能將護四眾，供給四事，令
X32n0616_p0017a08║無所乏，最為第一。那提，心意寂然，降伏諸結，精進
X32n0616_p0017a09║第一。伽耶，觀了諸法，都無所著，善能教化第一。是
X32n0616_p0017a10║為酪中教意。若轉入生酥，即應恥小慕大，例則可
X32n0616_p0017a11║知。若轉入熟酥，即應委業領教。若轉入醍醐，如此
X32n0616_p0017a12║經中，得記作佛也。本迹者，住於三德，林即般若，城
X32n0616_p0017a13║即法身，水即解脫，是為秘密本藏。而迹依林、城、水，
X32n0616_p0017a14║以度眾生。觀心者，正觀心性，中道不動，如城防敵。
X32n0616_p0017a15║不動而動，如水淨。諸邊顛倒，雙照枯榮，如林蓊鬱。
X32n0616_p0017a16║三法相資，即是連枝兄弟也。○舍利弗，此翻身子，
X32n0616_p0017a17║亦云珠子，名優波提舍，此翻論義智慧第一因緣，
X32n0616_p0017a18║具如文句。約教者，若三藏智慧，即是無學十智，斷
X32n0616_p0017a19║結證真，輔佛揚化，釋論稱為右面大將也。通教智
X32n0616_p0017a20║慧者，如般若中自說，所以為摩訶薩，謂我見、眾生
X32n0616_p0017a21║見、佛見、菩提見、轉法輪見，破如此等見，故名摩訶
X32n0616_p0017a22║薩。此慧異初教也。別教智慧者，當約五味分別。若從
X32n0616_p0017a23║元初，但聞乳酪，不聞餘味，發心修行，但行乳酪者，
X32n0616_p0017a24║此是初教智慧。若但聞酪，酪不由乳，善惡之性，性
X32n0616_p0017b01║本自空，不由修善破惡，滅色取空，但修即空者，此
X32n0616_p0017b02║是通教智慧。若從元初，得聞醍醐，為醍醐故，𤚲牛
X32n0616_p0017b03║求乳，烹乳為酪，轉酪為生酥，轉生為熟酥，方得醍
X32n0616_p0017b04║醐，修如此行者，即是別教智慧也。若從元初，但聞
X32n0616_p0017b05║牛食忍草，即出醍醐。若能服者，眾病皆除，一切諸
X32n0616_p0017b06║藥，悉入其中。為修此行，即是圓教智慧也。本迹者，
X32n0616_p0017b07║本住實相，智度為母，從境生智慧。境即是身，智慧
X32n0616_p0017b08║是子。悲愍眾生，迹為五味身子。欲轉煩惱惡血，令
X32n0616_p0017b09║成善乳，示為外道智慧，作大論師。欲烹乳為酪，示
X32n0616_p0017b10║三藏智慧，為第二世尊。欲引酪為生酥，訥大現小，
X32n0616_p0017b11║受淨名之屈。欲引生酥為熟酥，安慰饒益，同梵行
X32n0616_p0017b12║者，於般若領教。欲引熟酥為醍醐，於法華初悟。斯
X32n0616_p0017b13║皆迹中外現，而本地內秘，其實久矣。觀心者，一心
X32n0616_p0017b14║三觀，攝得一切智慧。觀心即空，攝得酪智慧。觀心
X32n0616_p0017b15║即假，攝得二酥智慧，及世智慧。觀心即中，攝得醍
X32n0616_p0017b16║醐智慧。是名觀心中，一慧一切慧，一切慧一慧，非
X32n0616_p0017b17║一慧非一切慧（云云）。○大目犍連，姓也。翻讚誦，亦
X32n0616_p0017b18║翻萊菔根，亦翻胡豆，名拘律陀。神通第一。釋論稱：
X32n0616_p0017b19║左面弟子約教者，依四禪起十四變化，依觀練熏
X32n0616_p0017b20║修十一切無漏事禪，能作十八變，即初教中神通。
X32n0616_p0017b21║依空起慧，以空慧心修諸神通，即通教中神通。次
X32n0616_p0017b22║第依三諦習得神通，展轉深入，過於二乘，即別教
X32n0616_p0017b23║神通。依於實相所得神通，不以二相見諸佛土，從
X32n0616_p0017b24║真起應，不動真際，徧十法界，是則圓教神通（云云）。
X32n0616_p0017c01║（言不以二相等者，不二即實相，見土即神通，依理而見，故云不二相見也。言云云者，令分別之。前二修得，
X32n0616_p0017c02║後二發得。藏依事禪，通依真理。別地前助，圓任運發。前二名通名化，後二名密名應。前二調伏物，後二見
X32n0616_p0017c03║物機。前二可破壞，後二不可壞。前二在教道，後二在證道。前二身通唯現在，後二通三世。前二聖位方修
X32n0616_p0017c04║通，後二凡位俱修通。前二隨依皆可修，後二必須有勝依。）本迹者，本住真際首
X32n0616_p0017c05║楞嚴定，能於一念徧應十方，種種示現施作佛事。
X32n0616_p0017c06║以慈悲故，迹為五味神通，引令入極。觀心者，觀於
X32n0616_p0017c07║一心，倐有一切心；觀一切心，倐無諸心。心非有無，
X32n0616_p0017c08║通至實相。○摩訶迦旃延，此翻文飾，亦翻扇繩，亦
X32n0616_p0017c09║翻好肩。論義第一。約教者，依無常苦空無我，破斷
X32n0616_p0017c10║常見等，是初教論義。依空無所有不可得，破斷常
X32n0616_p0017c11║見等，是通教論義。依總持四辯，觀機照假，以藥逗
X32n0616_p0017c12║病，破斷常見等，是別教論義。依實相畢竟不有不
X32n0616_p0017c13║無，破斷常見等，是圓教論義。本迹者，本住福德智
X32n0616_p0017c14║慧二種莊嚴，能問能答，為愍眾生，迹為五味論義
X32n0616_p0017c15║師耳。觀心者，觀智研境，境發於智，智境往復，即觀
X32n0616_p0017c16║心論義也。○阿㝹樓䭾，此翻無貧，亦翻如意，佛之
X32n0616_p0017c17║堂弟，天眼第一。約教者，依世禪發天眼，凡夫外道
X32n0616_p0017c18║也。依無漏事禪發天眼，三藏意。依體法無漏慧發
X32n0616_p0017c19║諸行，依諸行發天眼，通教意。依散善發肉眼，依禪
X32n0616_p0017c20║發天眼，依真發慧眼，依俗發法眼，依中發佛眼，別
X32n0616_p0017c21║教意。依實相發天眼，天眼即佛眼，圓教意。又依散
X32n0616_p0017c22║善修肉眼，依禪修天眼，三藏意。依空修肉眼、天眼，
X32n0616_p0017c23║通教意。次第修五眼是別意，不次第修五眼是圓
X32n0616_p0017c24║意。本迹者，本住實相真天眼，不以二相見諸佛國，
X32n0616_p0018a01║迹示半頭天眼。觀心者，觀因緣生善心即肉眼，觀
X32n0616_p0018a02║因緣生定心即天眼，觀因緣生心空即慧眼，觀因
X32n0616_p0018a03║緣生心即假即法眼，觀因緣生心即中即佛眼（云
X32n0616_p0018a04║云）。○劫賓那，此翻房宿。父母禱房星而生，善知星
X32n0616_p0018a05║宿第一。又與佛共一房宿，而得證果，故以為名。約
X32n0616_p0018a06║教者，析破根塵之舍，同佛棲真諦之房。三藏意，體
X32n0616_p0018a07║達根塵，即共如來同宿真諦之房。通教意，分別十
X32n0616_p0018a08║法界根塵房舍，悉得見佛。別教意，於一根塵房舍，
X32n0616_p0018a09║即見一切房舍，見一切佛。圓教意，本迹者，本與如
X32n0616_p0018a10║來同棲實相，迹示諸房宿耳。觀心者，觀五陰舍析
X32n0616_p0018a11║空，即空與化佛同宿。觀五陰舍，即假與報佛同宿。
X32n0616_p0018a12║觀五陰舍，即中與法佛同宿（云云）。○憍梵波提，此
X32n0616_p0018a13║翻牛呞，受天王供養。第一約教者，住天園是示善，
X32n0616_p0018a14║有牛嚼是示惡，三藏意也。以牛嚼身得道，示惡非
X32n0616_p0018a15║惡。居天園而牛嚼，示善非善，通教意也。示界內外
X32n0616_p0018a16║善惡者，別教意。示善惡實相者，圓教意。本迹者，本
X32n0616_p0018a17║住四無所畏，安住聖主，如牛王第一義天，迹示牛
X32n0616_p0018a18║呞樂居天上也。觀心者，觀於心性中道之理，安步
X32n0616_p0018a19║平正，其疾如風。（正用丈夫牛王，而通取白牛引駕。）○離婆多，此翻
X32n0616_p0018a20║星宿，亦翻假和合。因二鬼爭屍而得道故，坐禪入
X32n0616_p0018a21║定，心不倒亂。第一、約教者，析破五陰非我所有，三
X32n0616_p0018a22║藏意；體達五陰本非我有，通教意；分別十法界五
X32n0616_p0018a23║陰皆非我有，別教意；達五陰非我有、非他有，見陰
X32n0616_p0018a24║實相，圓教意。本迹者，本住日星宿三昧，迹示此名。
X32n0616_p0018b01║觀心者，觀心念佛，見十方佛多，如夜觀星（云云）。（前約
X32n0616_p0018b02║教，則寄假合。今本迹觀星，並約星宿，皆隨便耳。見佛如星，般舟中意。觀心下云云，應廣引般舟三昧經。）
X32n0616_p0018b03║○畢陵伽婆蹉，此翻餘習。樹下苦坐，不避風雨。第
X32n0616_p0018b04║一約教者，滅慢故無慢。三藏意，即慢無慢。通意，分
X32n0616_p0018b05║別十法界高下。別意，八自在我具足佛法。圓意，本
X32n0616_p0018b06║迹者，本住常樂我淨八自在我。微妙梵聲，迹示慢
X32n0616_p0018b07║心。惡口觀心者，觀粗言輭語，皆歸第一義。（三觀總別，俱第
X32n0616_p0018b08║一義。所破之惑，俱得是粗。）○薄拘羅，此翻善容，年一百六十歲，
X32n0616_p0018b09║無病無夭，常樂閒居。第一約教者，滅喧入真。三藏
X32n0616_p0018b10║寂靜，即喧而真。通教寂靜，離二邊入中。別寂靜，即
X32n0616_p0018b11║邊而中。圓寂靜本迹者，本住大寂靜定，長壽是常，
X32n0616_p0018b12║無病是樂，不夭是我，寂靜是淨。居此四德之本迹，
X32n0616_p0018b13║示六根寂靜。觀心者，心性中道，即空即假即中，常
X32n0616_p0018b14║樂我淨觀也。○摩訶拘絺羅，此翻大膝，舍利弗母
X32n0616_p0018b15║舅，辯才第一。約教者，外通四韋陀，內通三藏。初教
X32n0616_p0018b16║四辯，我無所得，辯乃如是。通教四辯，若名若義，徧
X32n0616_p0018b17║十法界，別教辯也。依於實相，徧一切辯，圓教辯也。
X32n0616_p0018b18║本迹者，本住口密口輪，不思議化，大定大慧，迹示
X32n0616_p0018b19║大膝。觀心者，觀心即空即定，即假即慧，以嚴其心
X32n0616_p0018b20║（云云）。○難陀，亦云放牛難陀，此翻善歡喜。有言即
X32n0616_p0018b21║律中䟦難陀。約教者，事歡喜，理無歡喜，三藏意。即
X32n0616_p0018b22║事歡喜，是理歡喜，通教意。歡喜地，即別教。歡喜住，
X32n0616_p0018b23║即圓教。（住無歡喜之名，但約別地。證道既同，故借地以名住。）本迹者，本住實
X32n0616_p0018b24║際，非喜非不喜迹，名歡喜。觀心者，觀心與理相似
X32n0616_p0018c01║相應，名歡喜觀。○孫陀羅，此翻好愛，亦翻端正，以
X32n0616_p0018c02║妻彰名。難陀，如前釋，佛之親弟也。約教者，俗諦有
X32n0616_p0018c03║法喜，真諦無喜。三藏意，即俗喜是真喜。通教意，從
X32n0616_p0018c04║通法喜有俗法喜、中法喜。別教意，即通喜具一切
X32n0616_p0018c05║法喜。圓教意，本迹觀心，如難陀中說。○富樓那，翻
X32n0616_p0018c06║滿願，是其父名。彌多羅尼，翻慈女，是其母名。從父
X32n0616_p0018c07║母以得名，故稱為滿慈子。說法第一約教者，殷勤
X32n0616_p0018c08║析法，所作已辦，三藏願滿。體達即空，於空得證，通
X32n0616_p0018c09║教願滿。法眼具足，別教願滿。住秘密藏，圓教願滿。
X32n0616_p0018c10║本迹者，本願久滿，迹為說法第一，示眾生知識也。
X32n0616_p0018c11║觀心者，如止觀中人、行、理等善知識觀（人是佛、菩薩、羅漢，行
X32n0616_p0018c12║是六度道品，理是法性、實際）。○須菩提，此云空生，亦云善吉、善
X32n0616_p0018c13║業、善現，解空第一。約教者，滅色空智，生藏教意。體
X32n0616_p0018c14║色空智，生通教意。從有智生空智，從空智生俗智，
X32n0616_p0018c15║從俗智生中智，別教意。空生即有智，亦即俗智、中
X32n0616_p0018c16║智，是圓教意。本迹者，本住實相法身，迹示見空而
X32n0616_p0018c17║生。觀心者，不在內、外、中間，非自有，是為觀心法身。
X32n0616_p0018c18║○阿難，此云歡喜，或云無染。佛之堂弟，多聞第一。
X32n0616_p0018c19║約教者，歡喜阿難三藏也，賢阿難通也，典藏阿難
X32n0616_p0018c20║別也，海阿難圓也。本迹者，本住非歡喜非不歡喜，
X32n0616_p0018c21║法身如虗空，智慧如雲雨，能持能受，迹為歡喜也。
X32n0616_p0018c22║觀心者，與即空假中相應故歡喜，從名字乃至真
X32n0616_p0018c23║觀相應。○羅睺羅，此云覆障，佛之子也。因緣如文
X32n0616_p0018c24║句。密行第一約教者，析法道諦障四，住三藏意。體
X32n0616_p0019a01║法道諦障四，住通教意。次第三智障五，住別教意。
X32n0616_p0019a02║一心三智障五，住圓教意。本迹者，本住中道，障塞
X32n0616_p0019a03║二邊，迹示覆障。觀心者，即假故障涅槃，即空故障
X32n0616_p0019a04║生死，即中故障非生死非涅槃。○結云眾所知識
X32n0616_p0019a05║者，或言知秖是識，或言聞名為知，見形為識，見形
X32n0616_p0019a06║為知，見心為識。本迹者，本為眾生作滿字知識，迹
X32n0616_p0019a07║為半字知識。觀心者，如止觀說。上來多知識眾竟。
X32n0616_p0019a08║△二少知識。
X32n0616_p0019a09║復有學、無學二千人。
X32n0616_p0019a10║次列少知識眾，但舉位明數而不歎德，呼此為少
X32n0616_p0019a11║知識耳。凡不測聖，聖不以多識少識分優劣，但希
X32n0616_p0019a12║高慕遠者以多識引之，藏名隱德退讓者以少識
X32n0616_p0019a13║引之，隨順眾生故有若干，不可以多少之迹失其
X32n0616_p0019a14║本也。約教者，藏教初二三果為學人，四果為無學
X32n0616_p0019a15║人。通教離欲地前名學，已辦地名無學。又九地皆
X32n0616_p0019a16║名學，第十佛地名無學。別圓二教，或就功用無功
X32n0616_p0019a17║用明學無學，或就具足未具足明學無學。又阿含
X32n0616_p0019a18║中外道問佛：羅漢更學不？佛言：羅漢不作惡法住
X32n0616_p0019a19║於善法，學其無學即名為學。若爾，學人亦得稱無
X32n0616_p0019a20║學。何以故？齊其所斷無復更斷，即是無學。是為四
X32n0616_p0019a21║句。就五方便，非學非無學共成五句。約四教例亦
X32n0616_p0019a22║應爾，則二十句。本迹者，本法身大士居滿字學，無
X32n0616_p0019a23║學位眾生應以半字學，無學人莊嚴雙樹傳傳引
X32n0616_p0019a24║之。觀心者，正觀中道不緣二邊中間即是無學，能
X32n0616_p0019b01║如是觀是名為學。又不緣而緣名無學學，常如是
X32n0616_p0019b02║觀名學無學。對未修者成第五句，亦可約理為第
X32n0616_p0019b03║五句，亦得三觀各為五句。若約觀門明數者，色心
X32n0616_p0019b04║具十界十如，界如互論即二千也。初比丘眾竟。△
X32n0616_p0019b05║二、比丘尼眾。
X32n0616_p0019b06║摩訶波闍波提比丘尼，與眷屬六千人俱。羅睺羅母
X32n0616_p0019b07║耶輸陀羅比丘尼，亦與眷屬俱。
X32n0616_p0019b08║摩訶波闍波提，此云大愛道，佛之姨母。本住智度
X32n0616_p0019b09║法門，迹為千佛之母，生育導師。觀解者，中觀廣博
X32n0616_p0019b10║名大，無緣慈名愛，中理虗通名道。大即自行，愛即
X32n0616_p0019b11║化他。如以愛故受生，慈故涉有，道即通自行化他
X32n0616_p0019b12║也。六千者，數也。觀解者，觀六根清淨，具千功德。耶
X32n0616_p0019b13║輸陀羅，此翻華色，亦翻名聞。佛在家時，有三夫人：
X32n0616_p0019b14║一瞿夷，二耶輸，三鹿野。本迹者，妻齊也，豈有博地
X32n0616_p0019b15║為菩薩妻？故知本住寂定微妙法喜，迹為太子妻
X32n0616_p0019b16║耳。觀心者，觀空無漏法喜，即以鹿野表妻（不生子故）；觀
X32n0616_p0019b17║假道種智法喜，即以耶輸表妻（生羅睺故）；觀中法喜，即
X32n0616_p0019b18║以瞿夷表妻（位最大故）。上來當分，各明本迹觀心。今更
X32n0616_p0019b19║總論，顯善權曲巧，明觀行精微。總明本迹者，夫首
X32n0616_p0019b20║楞嚴定，種種示現，稱適根性，靡所不為。今且近論，
X32n0616_p0019b21║若釋尊托迹王宮，降神聖后，法身大士，皆輔佛行
X32n0616_p0019b22║化，散影餘家。若三十二瑞，金姿誕應，諸大士亦各
X32n0616_p0019b23║各出生，或空室（須菩提）雨寶（滿慈子），寄辨通夢（舍利弗）。若
X32n0616_p0019b24║皇太子，捨國捐王，踰城學道，諸大士悉從師請業，
X32n0616_p0019c01║才藝兼通，為彼宗匠。若如來法輪初啟，甘露門開，
X32n0616_p0019c02║諸大士知化緣未熟，示同不受，分庭抗禮，崇我道
X32n0616_p0019c03║真，能化所化，全生如乳。若所化緣熟，則素絲易染，
X32n0616_p0019c04║池華早開，革凡成聖，轉乳為酪。師宗為佛上首弟
X32n0616_p0019c05║子，或智慧神通，辯才三昧，各各第一，共輔法王，更
X32n0616_p0019c06║度未度，重熟已熟，於方等座，聞菩薩不可思議功
X32n0616_p0019c07║德，則恥小慕大，如轉酪為生酥。次聞般若摩訶衍
X32n0616_p0019c08║門，初歷色心，終于種智，含挾小大，出內取與，或共
X32n0616_p0019c09║或別，或偏或圓，奉命領知，心漸通泰，如轉生酥為
X32n0616_p0019c10║熟酥。次聞法華，會天性，定父子，授記莂，付大乘，廢
X32n0616_p0019c11║三歸一，如餘四味，同一醍醐，不令一人獨得滅度，
X32n0616_p0019c12║皆以如來滅度而滅度之。法王法臣，大事出世，巧
X32n0616_p0019c13║用方便，初用半字法，破二十五有之繁芿，成四枯
X32n0616_p0019c14║雙樹，利益眾生。次用半滿法，破二乘之獨善，成菩
X32n0616_p0019c15║薩之廣大，成四榮雙樹，利益聖人。後用常住滿字，
X32n0616_p0019c16║破二邊之前後，成非枯非榮。佛秘密藏，究竟利益，
X32n0616_p0019c17║主將之功畢，大誓之願滿，故身子、目連，於法華而
X32n0616_p0019c18║息化，聖主贖命，斯亦不久。文云：如我本誓願，今者
X32n0616_p0019c19║已滿足，如來不久當入涅槃。唱滅之言，起自於此。
X32n0616_p0019c20║二萬燈明、迦葉佛等，皆於法華究竟。今佛師弟，皆
X32n0616_p0019c21║於此經發迹，內秘菩薩行，外現作聲聞，我實成佛
X32n0616_p0019c22║已來，無量億劫。以此推之，諸大羅漢，從法身地，俯
X32n0616_p0019c23║影隨緣，迹臨萬水，為學無學，作男作女，示道示俗，
X32n0616_p0019c24║首楞嚴力，靡所不為，方便善權，為若此也。如此總
X32n0616_p0020a01║別兩重，消釋本迹，尚恐失旨，直爾一句翻名，何異
X32n0616_p0020a02║諸教聲聞眾耶。總明觀心者，上來師弟，施化法身
X32n0616_p0020a03║所為，若不作觀方便，於行人無益，如貧數寶，似盲
X32n0616_p0020a04║執燭。然心數甚多，且約善數，如弟子者，眾但舉十
X32n0616_p0020a05║人耳。十善數輔心王，能改惡就善，革凡成聖，辦一
X32n0616_p0020a06║切法門，但以十心數為本，如十弟子，輔佛行化，共
X32n0616_p0020a07║熟眾生，立於佛法也。十人各備眾德，為引專門，宣
X32n0616_p0020a08║示佛道，隨眾生欲，欲慧者師身子，乃至欲多聞者
X32n0616_p0020a09║師阿難，共輔法王，各掌一職。今觀心亦如是，一一
X32n0616_p0020a10║心中，皆具王數，為成觀故，王數相扶，而取開悟，或
X32n0616_p0020a11║於想數入道，或於欲數入道，隨所宜者，心王心數，
X32n0616_p0020a12║而共攻之，化取塵勞諸心，而作佛事。作此觀未悟，
X32n0616_p0020a13║觀行如乳，若發無漏，觀行如酪，若破塵沙，如生熟
X32n0616_p0020a14║酥，若破無明，觀如醍醍，心數塵勞，若不盡者，觀則
X32n0616_p0020a15║不訖。故經言，眾生不度盡，我不成正覺，即此意也。
X32n0616_p0020a16║旭謂二十一大羅漢，應準唯識，總表二十一善心
X32n0616_p0020a17║數法，謂觸、作意、受、想、思、欲、解、念、定、慧、信、慚、愧、精進、
X32n0616_p0020a18║無貪、無瞋、無癡、輕安、不放逸、行捨、不害，一一互相
X32n0616_p0020a19║應，一一具眾德，共輔心王，自利利他，窮未來際，無
X32n0616_p0020a20║有斷絕，然不煩一一主配，貴在得意耳。初聲聞眾
X32n0616_p0020a21║竟。△二、菩薩眾者，釋論云：菩薩為出家、在家四眾
X32n0616_p0020a22║攝，何故別列？答：有菩薩墮四眾中，有四眾不墮菩
X32n0616_p0020a23║薩中，為其不發心作佛故。今別列同發心求作佛
X32n0616_p0020a24║者，名菩薩眾。文為三：初、氣類大數，二、明位歎德，三、
X32n0616_p0020b01║列名總結。今初。
X32n0616_p0020b02║菩薩摩訶薩八萬人。
X32n0616_p0020b03║具存，應云菩提薩埵、摩訶薩埵，什師略之。菩提翻
X32n0616_p0020b04║道，薩埵翻有情，摩訶翻大，謂道心大。道心之有情，
X32n0616_p0020b05║即氣類也。菩薩多種，謂偏、通、別、圓。如釋論引迦旃
X32n0616_p0020b06║延子明六度齊限而滿者，欲調血眾生為乳也。若
X32n0616_p0020b07║大品明有菩薩發心與薩婆若相應者，欲調乳入
X32n0616_p0020b08║酪也。若大品明有菩薩發心遊戲神通淨佛國土
X32n0616_p0020b09║者，欲調酪為生熟酥也。若大品明有菩薩發心即
X32n0616_p0020b10║坐道場成正覺轉法輪度眾生者，是調酥為醍醐
X32n0616_p0020b11║也。故下文云：菩薩聞是法，疑網皆已除。又云：若菩
X32n0616_p0020b12║薩不聞法華，非善行菩薩道；若聞此經，即善行菩
X32n0616_p0020b13║薩道。故略有四種也。本迹者，本地難測，或居等覺，
X32n0616_p0020b14║或齊法王。如文殊本是龍種，上尊王佛迹輔釋迦
X32n0616_p0020b15║為菩薩等，引導四味同歸醍醐。然其本地究竟成
X32n0616_p0020b16║就，豈是今日始入大乘？亦非寂場高山先照，若頓
X32n0616_p0020b17║若漸皆迹所為耳。觀心者，中道正觀雙照二諦名
X32n0616_p0020b18║大，通至極果名道，破五住塵勞名成眾生。八萬人
X32n0616_p0020b19║者，數也。餘經集眾甚多，此經何少？或是語其大數，
X32n0616_p0020b20║或譬如王論密事，不可率土同謀。今開秘藏不涉
X32n0616_p0020b21║權下，證信之人皆非率爾，必是圓人及有遠本也。
X32n0616_p0020b22║觀心者，觀一善心具百界千如，十善即萬法，約八
X32n0616_p0020b23║正道即八萬法門（十善為所觀，八正為能觀）。△二、明位歎德
X32n0616_p0020b24║皆於阿耨多羅三藐三菩提不退轉；皆得陀羅尼，樂
X32n0616_p0020c01║說辯才，轉不退轉法輪；供養無量百千諸佛，於諸佛
X32n0616_p0020c02║所植眾德本，常為諸佛之所稱歎；以慈修身，善入佛
X32n0616_p0020c03║慧，通達大智，到於彼岸；名稱普聞無量世界，能度無
X32n0616_p0020c04║數百千眾生。
X32n0616_p0020c05║初句亦明位亦歎德，次十二句但歎德，共十三句，
X32n0616_p0020c06║橫豎歎德也。阿耨多羅三藐三菩提，此云無上正
X32n0616_p0020c07║等正覺，義通四教。不退轉者，約位、行、念論。不退亦
X32n0616_p0020c08║有四別：若云不生三惡道，名位不退；不生邊地，諸
X32n0616_p0020c09║根完具，不受女身，名行不退；常識宿命，名念不退；
X32n0616_p0020c10║具此名阿鞞䟦致地三藏義也。若從初地至六地，
X32n0616_p0020c11║不退為凡夫，名位不退；雖正使已盡，而未能徧修
X32n0616_p0020c12║萬行，其行猶退。至七地，名行不退；而猶起二乘念，
X32n0616_p0020c13║故有念退。至八地，道觀雙流，入法流水，名念不退，
X32n0616_p0020c14║名阿鞞䟦致地，乃通教三乘共十地義耳。地師云：
X32n0616_p0020c15║十住是證不退，十行是位不退，十回向是行不退，
X32n0616_p0020c16║十地是念不退，是別教義。瓔珞云：初地三觀現前，
X32n0616_p0020c17║心心寂滅，自然流入，亦別教義。若華嚴明初住得
X32n0616_p0020c18║如來一身、無量身，具三不退，乃圓教義，是一實事。
X32n0616_p0020c19║今用此判妙位也。本迹者，本地寂滅，尚非十地，況
X32n0616_p0020c20║是初住？尚非圓初住，況復別、通？別、通之位，可釋餘
X32n0616_p0020c21║經列眾；圓教之位，正在今經。既不識迹，安能知本？
X32n0616_p0020c22║觀心者，三觀即三不退。又一心三觀，即一心三不
X32n0616_p0020c23║退，須約六即。此句即豎歎初歡喜地，不退墮二邊，
X32n0616_p0020c24║入于中道；橫歎初發心住，出過二邊，革凡超聖也。
X32n0616_p0021a01║皆得陀羅尼者，陀羅尼，此翻遮持。遮惡持善，豎歎
X32n0616_p0021a02║離垢地；戒度清淨，橫歎初住遮三障，持三德也。樂
X32n0616_p0021a03║說辯才句，豎歎發光地；得大聞持，具四無礙辯，橫
X32n0616_p0021a04║歎初住口密功德也。轉不退轉法輪句，豎歎𦦨慧
X32n0616_p0021a05║地，自破己惑，破他迷闇，橫歎初住現身作佛，說法
X32n0616_p0021a06║度生也。供養無量百千諸佛句，豎歎難勝地，以禪
X32n0616_p0021a07║定神通力，徧興供養，橫歎初住徧能承事十方諸
X32n0616_p0021a08║佛也。於諸佛所，植眾德本句，豎歎現前地，般若現
X32n0616_p0021a09║前，智是德本，如植種于地，橫歎初住得實相本，能
X32n0616_p0021a10║植眾德也。常為諸佛之所稱歎句，豎歎遠行地，二
X32n0616_p0021a11║智方便，出過一切，廣修利益，稱會佛心，橫歎初住
X32n0616_p0021a12║開佛知見，與諸佛同，故為佛所稱歎也。以慈修身
X32n0616_p0021a13║句，豎歎不動地，慈熏三業，熏身入五道，熏口為說
X32n0616_p0021a14║法，熏心為設方便，橫歎初住無緣慈力，能普現色
X32n0616_p0021a15║身，徧應法界也。善入佛慧句，豎歎善慧地，深入實
X32n0616_p0021a16║際，妙徹本源，橫歎初住入秘密藏也。通達大智句，
X32n0616_p0021a17║豎歎法雲地，智波羅蜜，最為增上，橫歎初住一心
X32n0616_p0021a18║三智，無能障礙也。到於彼岸句，豎歎等覺內德，到
X32n0616_p0021a19║三諦之彼岸，橫歎初住事理分究竟也。名稱普聞
X32n0616_p0021a20║無量世界句，豎歎等覺外德，灌頂受職，法界咸聞，
X32n0616_p0021a21║橫歎初住圓德真實，與名相稱也。能度無數百千
X32n0616_p0021a22║眾生句，豎歎等覺化他恩德，比之下地，最勝最廣，
X32n0616_p0021a23║橫歎初住能為十法界作依止也。夫諸地悉具眾
X32n0616_p0021a24║德，而今約豎出沒釋者，為人情好異故，又依十地
X32n0616_p0021b01║名便故，又豎義易解故，作此一塗消文耳。初住更
X32n0616_p0021b02║有無量無邊不可思議功德，而今但十三句者，略
X32n0616_p0021b03║言之耳。初住尚爾，二住乃至等覺可知。故大品云：
X32n0616_p0021b04║初阿字門具四十一字功德，後茶亦具諸字功德，
X32n0616_p0021b05║中間亦爾，字等語等功德亦等。觀心者，空觀是旋
X32n0616_p0021b06║陀羅尼，假觀是百千旋陀羅尼，中觀是法音方便
X32n0616_p0021b07║陀羅尼。又空觀觀心但有名字，即聞持陀羅尼；假
X32n0616_p0021b08║觀觀心無量心，心心數法皆是法門，即行持陀羅
X32n0616_p0021b09║尼；中觀觀心即是實相，即是義持陀羅尼；假觀觀
X32n0616_p0021b10║心具十界法，即法無礙辯；中觀觀心十界皆入實
X32n0616_p0021b11║相，即義無礙辯；空觀觀心十界但有名字語言，即
X32n0616_p0021b12║辭無礙辯；觀一心即三心，三心即一心，一界一切
X32n0616_p0021b13║界旋轉無礙，即樂說無礙辯。空觀是轉位不退法
X32n0616_p0021b14║輪，假觀是轉行不退法輪，中觀是轉念不退法輪。
X32n0616_p0021b15║供養佛者，秖是隨順佛語，今順佛教修三觀心，即
X32n0616_p0021b16║是供養佛；為破五住得解脫故，即供養法；三諦理
X32n0616_p0021b17║和，即供養僧。又眾行心資觀智心，即供養佛；觀智
X32n0616_p0021b18║心開發境界，即供養法；境智心和，即供養僧。實相
X32n0616_p0021b19║心是觀智心本，觀智心是眾行心本，得本種植則
X32n0616_p0021b20║立，故言植眾德本。觀智心冥於境界，境界印於觀
X32n0616_p0021b21║智，智有所照常與境合，即是為佛所歎。空觀為法
X32n0616_p0021b22║緣慈所熏，假觀為眾生緣慈所熏，中觀為無緣慈
X32n0616_p0021b23║所熏。空觀入通佛慧，假觀入別佛慧，中觀入圓佛
X32n0616_p0021b24║慧。空觀到一切智彼岸，假觀到道種智彼岸，中觀
X32n0616_p0021c01║到一切種智彼岸。空觀聞於真諦，假觀聞於俗諦，
X32n0616_p0021c02║中觀普聞中道第一義諦，亦普聞三諦。空觀度四
X32n0616_p0021c03║住百千眾生，假觀度塵沙百千眾生，中觀度無明
X32n0616_p0021c04║百千眾生。一心三觀有無量德，歎不能盡，止略說
X32n0616_p0021c05║耳。△三、列名總結。
X32n0616_p0021c06║其名曰：文殊師利菩薩、觀世音菩薩、得大勢菩薩、常
X32n0616_p0021c07║精進菩薩、不休息菩薩、寶掌菩薩、藥王菩薩、勇施菩
X32n0616_p0021c08║薩、寶月菩薩、月光菩薩、滿月菩薩、大力菩薩、無量力
X32n0616_p0021c09║菩薩、越三界菩薩、䟦陀婆羅菩薩、彌勒菩薩、寶積菩
X32n0616_p0021c10║薩、導師菩薩，如是等菩薩摩訶薩八萬人俱。
X32n0616_p0021c11║大士大名，或從法門，或從行德，或從本願，雖是一
X32n0616_p0021c12║名，備無量義。今依經依觀，銷十八菩薩名。文殊師
X32n0616_p0021c13║利，此云妙德。大經云：了了見佛性，猶如妙德等。思
X32n0616_p0021c14║益經云：雖說諸法，而不起法相，不起非法相，故名
X32n0616_p0021c15║妙德。悲華經云：願我行菩薩道，所化眾生，皆於十
X32n0616_p0021c16║方先成正覺，令我天眼悉得見之。我之國土，皆一
X32n0616_p0021c17║生菩薩，悉令從我勸發道心。我行菩薩道，無有齊
X32n0616_p0021c18║限。寶藏佛言：汝作功德，甚深甚深，願取妙土，今故
X32n0616_p0021c19║號汝為文殊師利。在北方歡喜世界作佛，號歡喜
X32n0616_p0021c20║藏摩尼寶積，今猶現在，聞名滅四重罪。又首楞嚴
X32n0616_p0021c21║三昧經云：過去無量阿僧祇劫，有佛號龍種上尊
X32n0616_p0021c22║王，亦即文殊。觀心者，三德秘藏，不縱不橫，故名妙
X32n0616_p0021c23║德。觀世音，梵云婆婁吉低稅，具如普門品釋。觀心
X32n0616_p0021c24║者，三智名觀，三諦名世，三觀是語本，故名音。（下文約事
X32n0616_p0022a01║釋，以所被為音。此但約能觀，以所宣為音。）得大勢，亦名大勢至。思益經
X32n0616_p0022a02║云：我投足之處，震動三千大千世界及魔宮殿，故
X32n0616_p0022a03║名大勢至。觀經云：但見此菩薩一毛孔光，即見十
X32n0616_p0022a04║方諸佛淨妙光明，是故號此菩薩名無邊光。以智
X32n0616_p0022a05║慧光普照一切，令離三塗得無上力，是故號此菩
X32n0616_p0022a06║薩為大勢至。觀心者，三止為足，投三諦地動十法
X32n0616_p0022a07║界，一切見愛所住之處皆悉傾動。常精進者，大寶
X32n0616_p0022a08║積云：是菩薩為一眾生，經無量劫隨逐不捨，猶不
X32n0616_p0022a09║受化無一念棄捨，以身心俱進故。不休息者，思益
X32n0616_p0022a10║經云：恒河沙劫為一日夜，是三十日為月，十二月
X32n0616_p0022a11║為歲，過百千萬億劫得值一佛，如是值恒沙佛，行
X32n0616_p0022a12║諸梵行修習功德，然後受記心不休息。觀心者，觀
X32n0616_p0022a13║空不住空，出假不住假，而入中不住中，雙照二諦
X32n0616_p0022a14║名不休息。不休息與常精進義意略同。欲辨別者，
X32n0616_p0022a15║無間趣入名為精進，長時無廢名不休息，是故觀
X32n0616_p0022a16║解名為不住。故釋不休息亦約長時，但記別與利
X32n0616_p0022a17║生不同耳。寶掌者，普超經云：被上德鎧無能沮敗，
X32n0616_p0022a18║若於夢中不志二乘，常以實心諸通慧心為人講
X32n0616_p0022a19║宣，於諸珍寶心無貪惜。觀心者，不思議三諦名之
X32n0616_p0022a20║為寶，一心三觀名之為掌，以此觀掌執此諦寶自
X32n0616_p0022a21║利利他。藥王者，悲華經云：願賢劫一千四佛初成
X32n0616_p0022a22║道我皆供養，諸佛入滅我皆起塔，劫盡苦惱我皆
X32n0616_p0022a23║救護，刀兵疾疫作大藥王然後作佛。寶藏佛言：今
X32n0616_p0022a24║當字汝為火淨藥王，在後作佛。即樓至如來。觀心
X32n0616_p0022b01║者，一心三觀，自療療他。勇施者，出世法寶，徧施眾
X32n0616_p0022b02║生，而無疲厭。寶月者，所證三諦，可貴如寶，能證三
X32n0616_p0022b03║智，圓照如月。月光者，圓妙三智，能除昏煩熱惱。滿
X32n0616_p0022b04║月者，三智圓明，無有缺減。大力者，智境冥合，有大
X32n0616_p0022b05║力用。無量力者，以大力用，徧應眾緣，徧拔眾苦。越
X32n0616_p0022b06║三界者，以一心三觀，超越分段、變易二種三界。䟦
X32n0616_p0022b07║陀婆羅者，此云善守，亦云賢守，亦賢首，亦賢護。思
X32n0616_p0022b08║益經云：若眾生聞名者，畢定得三菩提，故名善守。
X32n0616_p0022b09║位居等覺，眾賢之首，故名賢首。善巧將護，令其不
X32n0616_p0022b10║退，故名賢護。觀心者，中道正觀，于諸善中，最為上
X32n0616_p0022b11║首。彌勒，此云慈氏。思益經云：眾生見者，即得慈心
X32n0616_p0022b12║三昧。悲華經云：發願于刀火劫中，救護眾生，名阿
X32n0616_p0022b13║逸多。此翻無能勝。觀心者，中道正觀，即無緣大慈，
X32n0616_p0022b14║慈善根力，令諸心數，皆入同體大慈法中。寶積者，
X32n0616_p0022b15║積聚一心三智之寶。導師者，思益經云：於墮邪道
X32n0616_p0022b16║眾生，生大悲心，令入正道（導也），不求恩報（師也）。觀心者，
X32n0616_p0022b17║三觀妙智，導一切行，不墮二邊，皆入正觀。結句可
X32n0616_p0022b18║知。二、菩薩眾竟。△三、雜眾者。果報與形服雜，得道
X32n0616_p0022b19║者與未得道者雜，其中得二乘道者。無漏智與無
X32n0616_p0022b20║明雜，其中得菩薩道者。漚和與眾機雜，其中得佛
X32n0616_p0022b21║道者。一法具一切法，故言雜。雜義如是，不可以凡
X32n0616_p0022b22║夫形俗判之，復不可以五道人天等判之。就文有
X32n0616_p0022b23║八：初、欲界天眾，二、色界天眾，三、龍眾，四、緊那羅眾，
X32n0616_p0022b24║五、乾闥婆眾，六、阿修羅眾，七、迦樓羅眾，八、人眾。
X32n0616_p0022c01║今初。
X32n0616_p0022c02║爾時，釋提桓因與其眷屬二萬天子俱；復有明月天
X32n0616_p0022c03║子、普香天子、寶光天子、四大天王，與其眷屬萬天子
X32n0616_p0022c04║俱；自在天子、大自在天子，與其眷屬三萬天子俱。
X32n0616_p0022c05║釋提桓因，此翻能作，作三十三天主也。約教者，阿
X32n0616_p0022c06║含明帝釋是阿那含，般若明十方難問般若者，皆
X32n0616_p0022c07║名釋提桓因。別圓中明釋提桓因得首楞嚴三昧，
X32n0616_p0022c08║內證不同，過賢劫二千四十四劫作佛，號無著世
X32n0616_p0022c09║尊。本迹者，十住、十行、十向為三十，十地為一，等覺
X32n0616_p0022c10║為二，妙覺為主，同棲第一義天，共服實相甘露，即
X32n0616_p0022c11║本也；居須彌頂，迹也。觀心者，自行十善、勸他行十
X32n0616_p0022c12║善、隨喜行十善者，此三十善皆空、皆假、皆中，即三
X32n0616_p0022c13║十三觀門。明月等三天子是內臣，如卿相。或云明
X32n0616_p0022c14║月是寶吉祥月天子，大勢至應作；普香是明星天
X32n0616_p0022c15║子，虗空藏應作；寶光是寶意日天子，觀世音應作，
X32n0616_p0022c16║即本迹釋也。觀心者，三觀即三智，三智即三光，從
X32n0616_p0022c17║三諦生三智，諦即天，智即子。四大天王是外臣，如
X32n0616_p0022c18║武將。東提頭賴吒，此云持國，亦言安民，居黃金山，
X32n0616_p0022c19║領犍闥婆及富單那。南毗留勒叉，此云增長，亦云
X32n0616_p0022c20║免離，居瑠璃山，領鳩槃茶及薜茘多。西毗留博叉，
X32n0616_p0022c21║此云廣目，亦云雜語，居白銀山，領龍及毗舍闍。北
X32n0616_p0022c22║毗沙門，此云多聞，居水精山，領夜叉及羅剎。各領
X32n0616_p0022c23║二鬼，不令惱人，故稱護世。本迹者，本為常樂我淨
X32n0616_p0022c24║四王，護持佛法四德雙樹，不令外人取其枝葉，斫
X32n0616_p0023a01║截破壞，迹為護世四王。觀心者，觀四諦智，即是四
X32n0616_p0023a02║王。一諦下，除愛見二惑，即是領八部，不令惱人也
X32n0616_p0023a03║（四教各四諦，當教各稱王）。不列夜摩、兜率者，文略耳。自在即化
X32n0616_p0023a04║樂天，大自在即他化天。本迹者，本住自在、自在王
X32n0616_p0023a05║等，定迹為兩天耳。觀心者，入空是自在，入中是大
X32n0616_p0023a06║自在。△二、色界天眾。
X32n0616_p0023a07║娑婆世界主梵天王，尸棄大梵、光明大梵等，與其眷
X32n0616_p0023a08║屬萬二千天子俱。
X32n0616_p0023a09║娑婆，此翻忍悲。華經云：是諸眾生忍受三毒及諸
X32n0616_p0023a10║煩惱，故名忍土。梵者，此翻離欲，除下地繫上升色
X32n0616_p0023a11║界，亦稱高淨。尸棄，此翻頂髻。光明者，二禪也。等者，
X32n0616_p0023a12║等取三禪四禪。約教者，梵王為一代請法輪主，請
X32n0616_p0023a13║小則小、請大則大。本迹者，本住清淨一實妙境，迹
X32n0616_p0023a14║居色界。觀心者，觀除惑穢名梵。△三龍眾。
X32n0616_p0023a15║有八龍王：難陀龍王、䟦難陀龍王、娑伽羅龍王、和修
X32n0616_p0023a16║吉龍王、德叉迦龍王、阿那婆達多龍王、摩那斯龍王、
X32n0616_p0023a17║優鉢羅龍王等，各與若干百千眷屬俱。
X32n0616_p0023a18║難陀，此云歡喜䟦，此云善兄弟，常護摩竭提國，雨
X32n0616_p0023a19║澤以時得無饑年，即目連之所降也。居大海中本
X32n0616_p0023a20║迹者，本住歡喜地，迹居海間。觀心者，三觀即中道
X32n0616_p0023a21║生法喜也。娑伽羅，從居海受名，本住智度大海，迹
X32n0616_p0023a22║處滄溟。觀心者，中道觀如海能統萬流。和修吉，此
X32n0616_p0023a23║云多頭，亦云寶稱，本住普現色身三昧，迹示多頭。
X32n0616_p0023a24║觀心者，一假一切假、一空一切空、一中一切中，故
X32n0616_p0023b01║名多頭。德叉迦，此云現毒，亦云多舌，本住樂說無
X32n0616_p0023b02║礙辯，迹示多舌。觀心者，一心三觀，如塗毒鼓能發
X32n0616_p0023b03║四辯。阿那婆達多，此云無熱，從池得名，在閻浮雪
X32n0616_p0023b04║山頂，無熱沙、惡風、金翅三患，本住清凉常樂我淨，
X32n0616_p0023b05║迹處涼池。觀心者，三觀妙慧，淨五住之煩唼、免二
X32n0616_p0023b06║死之熱沙。摩那斯，此云大身，或云大意，或云大力，
X32n0616_p0023b07║修羅排海淹喜見城，此龍縈身以遏海水，本住無
X32n0616_p0023b08║邊身法門，迹為大體。觀心者，中道正觀其性廣博。
X32n0616_p0023b09║優鉢羅，此云青蓮華池，依住處得名，本住法華三
X32n0616_p0023b10║昧，迹居此池。觀心者，三觀即是修因，因即蓮華也。
X32n0616_p0023b11║△四、緊那羅眾。
X32n0616_p0023b12║有四緊那羅王：法緊那羅王、妙法緊那羅王、大法緊
X32n0616_p0023b13║那羅王、持法緊那羅王，各與若干百千眷屬俱。
X32n0616_p0023b14║亦云真陀羅，此云疑神，似人而有一角。天帝，法樂
X32n0616_p0023b15║神也。應奏四教法門，本住不可思議不起滅定，安
X32n0616_p0023b16║禪合掌，以千萬偈讚諸法王，迹寄弦管，歌詠十力。
X32n0616_p0023b17║觀心者，觀音聲即空、即假、即中，即是讚佛。△五、乾
X32n0616_p0023b18║闥婆眾。
X32n0616_p0023b19║有四乾闥婆王：樂乾闥婆王、樂音乾闥婆王、美乾闥
X32n0616_p0023b20║婆王、美音乾闥婆王，各與若干百千眷屬俱。
X32n0616_p0023b21║乾闥婆，此云嗅香，以香為食，亦云香陰，其身出香。
X32n0616_p0023b22║天帝，俗樂神也。樂者，幢倒伎也。樂音者，鼓節弦管
X32n0616_p0023b23║也。美者，倒幢中勝。美音者，弦管中勝（幢謂緣幢，即竿木也。倒謂
X32n0616_p0023b24║擲倒等。以俗表真，亦可對四教法門釋出）。本住不可思議妙假迹奏俗
X32n0616_p0023c01║樂觀心者，空中即假。△六、阿修羅眾。
X32n0616_p0023c02║有四阿修羅王，婆稚阿修羅王、佉羅騫䭾阿修羅王、
X32n0616_p0023c03║毗摩質多羅阿修羅王、羅睺阿修羅王，各與若干百
X32n0616_p0023c04║千眷屬俱。
X32n0616_p0023c05║阿修羅，此云無酒，亦云無端正，亦云非天。婆稚，此
X32n0616_p0023c06║云被縛，為帝釋所縛，本能五繫繫魔外道，迹為此
X32n0616_p0023c07║像。觀心者，以三觀智縛五住惑入實際中。佉羅騫
X32n0616_p0023c08║䭾，此云廣肩胛，亦云惡陰，能涌海水，本住權實二
X32n0616_p0023c09║智慈荷眾生，迹為廣肩。觀心者，三觀能鼓覆五住
X32n0616_p0023c10║生死大海也。毗摩質多羅，此云淨心，亦云種種疑，
X32n0616_p0023c11║即舍脂夫人之父。本迹者，色心本淨，迹示醜嫉。觀
X32n0616_p0023c12║心者，正觀中道即是淨心。羅睺，此云障持，舉手障
X32n0616_p0023c13║日月光，本持中道實相，能障二邊邪光，迹示此像
X32n0616_p0023c14║耳。觀心者，持真諦障愛見光，持中諦障空有光。又
X32n0616_p0023c15║總約教者，初教菩薩具足五住名被縛，通觀稍廣
X32n0616_p0023c16║名廣肩胛，別教初心知中名淨心，圓教障惑持理
X32n0616_p0023c17║名障持。總本迹者，本住第一義天，迹示無天。總觀
X32n0616_p0023c18║心者，能觀即空無三界之人天，能觀即假無方便
X32n0616_p0023c19║之義天，能觀即中無實報之義天，一心三觀住常
X32n0616_p0023c20║寂光，非人非天之人天。△七、迦樓羅眾。
X32n0616_p0023c21║有四迦樓羅王：大威德迦樓羅王、大身迦樓羅王、大
X32n0616_p0023c22║滿迦樓羅王、如意迦樓羅王，各與若干百千眷屬俱。
X32n0616_p0023c23║迦樓羅，此云金翅。威攝諸龍，名大威德；大於羣輩，
X32n0616_p0023c24║名為大身；龍恒充滿己意，名為大滿；頭有寶珠，名
X32n0616_p0024a01║為如意。約教者，過諸外道，名大威德；大乘初門，故
X32n0616_p0024a02║名大身；恒沙佛法，故名大滿；圓明自在，故名如意。
X32n0616_p0024a03║本迹觀心可例。△八、人眾
X32n0616_p0024a04║韋提希子阿闍世王，與若干百千眷屬俱。
X32n0616_p0024a05║韋提希，此云思惟，是其母名。父名頻婆娑羅，此云
X32n0616_p0024a06║模實。阿闍世，此云未生怨，或呼為婆留支，此云無
X32n0616_p0024a07║指。宮人將護，呼為善見。善見之名本也，無指之稱
X32n0616_p0024a08║表迹。普超經中先已懺悔滅罪，故于法華為證信
X32n0616_p0024a09║眾，涅槃經中追敘先事耳。本住不可思議解脫，迹
X32n0616_p0024a10║示五逆觀心者，弑無明父，害貪愛母。問：佛在人中
X32n0616_p0024a11║說法，列人眾何少？答：文略不載，人實不少。文云及
X32n0616_p0024a12║諸小王、轉輪聖王等，無量義經列四輪王、國王、國
X32n0616_p0024a13║臣、國民、士女，其眾則廣。又分別功德品四天下乃
X32n0616_p0024a14║至大千塵數得道，其內豈無人類眾耶？問：天、人、龍、
X32n0616_p0024a15║鬼皆見佛聞法，地獄一道、無色一界何意不列？答：
X32n0616_p0024a16║此義今當辨。夫諸道昇沈，由戒有持毀；見佛、不見
X32n0616_p0024a17║佛，由乘有緩急。然持戒有粗細，故受報有優劣；持
X32n0616_p0024a18║乘有大小，故見佛有權實。且略判戒乘各為三品，
X32n0616_p0024a19║次以四句料簡，其義則顯：一、戒乘俱急，二、戒緩乘
X32n0616_p0024a20║急，三、戒急乘緩，四、戒乘俱緩。然通論戒乘，則一切
X32n0616_p0024a21║善法、一切觀慧皆得稱戒，亦皆得稱乘，如人天等
X32n0616_p0024a22║五乘及道共等戒是也。今就別判，則三歸、五戒、十
X32n0616_p0024a23║善、八齋、出家律儀乃至定共，能防身口，遮惡道果，
X32n0616_p0024a24║得人天報者，名之為戒。若聞經生解觀智，推尋四
X32n0616_p0024b01║諦、十二緣、六度、生滅、無生、無量、無作諸智，能破煩
X32n0616_p0024b02║惱，運出生死者，名之為乘。一、戒乘俱急者，持下品
X32n0616_p0024b03║戒，戒急，報在人中；持小乘，乘急，以人中身於三藏
X32n0616_p0024b04║教見佛聞法；持中乘，乘急，以人中身於通教、大乘
X32n0616_p0024b05║乃至帶方便諸大乘教見佛聞法；持上乘，乘急，以
X32n0616_p0024b06║人中身於華嚴、法華等教及諸教中圓見佛聞法。
X32n0616_p0024b07║若持中品戒，戒急，報在欲界天；持小乘，乘急，以欲
X32n0616_p0024b08║界天身於三藏教見佛聞法，餘如上說。若持上品
X32n0616_p0024b09║戒，戒急，加修禪定，報在色、無色天等；持小乘，乘急，
X32n0616_p0024b10║以色、無色天身于三藏教見佛聞法，餘如上說。釋
X32n0616_p0024b11║第一句竟。二、戒緩乘急者，三品戒皆緩，報墮三塗；
X32n0616_p0024b12║持小乘，乘急，以三塗身於三藏教見佛聞法，餘如
X32n0616_p0024b13║上說。釋第二句竟。三、戒急乘緩者，三戒急故，受人
X32n0616_p0024b14║天及色、無色天身；三乘緩故，佛雖出世說三乘法，
X32n0616_p0024b15║愛著樂報，耽荒五欲，不見佛，不聞法，舍衛三億家
X32n0616_p0024b16║及三界著樂諸天等是也。釋第三句竟。四戒乘俱
X32n0616_p0024b17║緩者，受三塗報不見佛不聞法也。此文不列地獄
X32n0616_p0024b18║者，以其戒緩苦重報隔，上乘又緩不能於法華見
X32n0616_p0024b19║佛聞法，餘經有列者餘乘急耳。又不列無色天者，
X32n0616_p0024b20║上戒急故受天身著定味，上乘緩故不能于法華
X32n0616_p0024b21║見佛聞法，餘經有列者亦有餘乘急耳。若得此意，
X32n0616_p0024b22║一一勘天龍八部，皆識本緣緩急，來不來義悉可
X32n0616_p0024b23║解，廣釋如淨名疏。又識權者，引實本迹義轉明，將
X32n0616_p0024b24║此勘已觀行，三世因果朗然可識。妙樂云：淨名疏
X32n0616_p0024c01║以七義解釋四句：一明乘戒值佛不同，二信法二
X32n0616_p0024c02║行不同，三大小乘別，四根性漸頓，五應迹，六觀心，
X32n0616_p0024c03║七化他。初云乘戒者，有乘則值佛，無乘則不來。二
X32n0616_p0024c04║信法者，坐禪聽學講說皆得值佛，但隨所習大小
X32n0616_p0024c05║耳。四漸頓者，大小各有漸頓故也。五應迹者，已得
X32n0616_p0024c06║二十五王三昧應二十五有，引實行者來至佛所。
X32n0616_p0024c07║六觀心者，但隨觀行以判見佛。七化他者，見與不
X32n0616_p0024c08║見皆約利他，大權現迹略如今文。初列眾竟。△二、
X32n0616_p0024c09║總結眾集。
X32n0616_p0024c10║各禮佛足，退坐一面。
X32n0616_p0024c11║初通敘迹本兩門竟。
X32n0616_p0024c12║
X32n0616_p0024c13║妙法蓮華經台宗會義卷一之一
X32n0616_p0024c14║
X32n0616_p0024c15║
X32n0616_p0024c16║妙法蓮華經台宗會義卷一之二
X32n0616_p0024c17║
X32n0616_p0024c18║古吳後學蕅益　智旭　述
X32n0616_p0024c19║△二、別說迹本兩門，大分為二：初、自今文至安樂
X32n0616_p0024c20║行品，是迹門開權顯實。二、自從地涌出品至常不
X32n0616_p0024c21║輕品，是本門開近顯遠。初、迹門開權顯實，為三：初、
X32n0616_p0024c22║序。段二、自方便品至授學無學人記品，是正說段。
X32n0616_p0024c23║三、自法師品至安樂行品，為流通段。初、序。段五：初、
X32n0616_p0024c24║眾集序，二、現瑞序，三、疑念序，四、發問序，五、答問序。
X32n0616_p0025a01║集眾敘人一，現瑞敘理一，疑念敘行一，問答敘教
X32n0616_p0025a02║一，此因緣釋也。（集眾是世界，現瑞是第一義，疑念是為人，問答是對治，一往如此。）
X32n0616_p0025a03║約教者，此序序正，非三藏，非通，非別，乃是序於圓
X32n0616_p0025a04║正耳。（開已唯圓，故云非也。）本迹者，若以序序壽量品中本地
X32n0616_p0025a05║四一，此義自可知。（本門須至壽量，然亦可以預表。當知此序顯表迹四，密表本四，
X32n0616_p0025a06║久成不逾此四故也。久近雖殊，四一理等。）觀心者，一心三諦，理一也。一
X32n0616_p0025a07║心三觀，行一也。作是觀者，人一也。能詮觀境，教一
X32n0616_p0025a08║也。又常觀三德，能所皆四。法身，理也。般若，教也。解
X32n0616_p0025a09║脫，行也。和合三法，成假名人，即觀行如來也。約六
X32n0616_p0025a10║即位，位位四一。於念念中，念念四一。一色一香，無
X32n0616_p0025a11║非四一。如此觀行，真法華三昧也。心境互發，即因
X32n0616_p0025a12║緣觀之四一。不同三教，即約教觀之四一。久遠已
X32n0616_p0025a13║得，即本地觀之四一。初眾集序。
X32n0616_p0025a14║爾時，世尊四眾圍繞，供養、恭敬、尊重、讚歎。
X32n0616_p0025a15║上句是眾集威儀，下句是眾集供養。爾時者，欲現
X32n0616_p0025a16║六瑞時也。四眾者，一發起眾，二當機眾，三影響眾，
X32n0616_p0025a17║四結緣眾也。發起者，權謀智鑒，知機知時，擊揚發
X32n0616_p0025a18║動，成辦利益。如大象躃樹，使象子得飽。所謂發起
X32n0616_p0025a19║令集，發起瑞相，乃至發起問答等，皆名發起眾。（應物
X32n0616_p0025a20║施設名權，順宜制立名謀。有權之謀，故名權謀。實智內融，不慮而當，故云智鑒。鑒其宿善，可生可成，故名
X32n0616_p0025a21║知機。逗會無舛，故名知時。此內德也。擊平等之大慈，發時眾之一善。揚不二之大慧，動稟益之三業。又擊
X32n0616_p0025a22║大會之宿因，發當機之妙益。揚如來之大教，動時眾之固執。又扣佛大悲名擊，咨啟聖旨名揚，令聞所未
X32n0616_p0025a23║聞名發動，使聞者果遂名成辦，遂必獲悟名利益。此外用也。大權象王躃法身樹至起應地。演一乘之實
X32n0616_p0025a24║唱，飽妙行之機緣。發起五序，咸益物機。乃至問答等者，等取正宗。）當機者，宿值德本，
X32n0616_p0025b01║緣合時熟，不起於座，聞即得道。（尅論在初住通收，乃攝六根五品。）
X32n0616_p0025b02║影響者，古往諸佛，法身菩薩，隱其圓極，匡輔法王。
X32n0616_p0025b03║雖無為作，而有巨益。化主形聲，必資伴以影響。故
X32n0616_p0025b04║大論：問：諸比丘何故常隨世尊？答：如病差隨醫，顯
X32n0616_p0025b05║醫功也。此舉實行者尚有影響之儀，況法身古佛
X32n0616_p0025b06║垂形助化者耶？故知四眾如輕病者差，八部如重
X32n0616_p0025b07║病者差，輕重俱有權實影響。結緣者，力無引導擊
X32n0616_p0025b08║動之能，德非伏物鎮嚴之用，過去根淺三慧不生，
X32n0616_p0025b09║現世雖見佛聞法無四悉益，但作未來得度因緣
X32n0616_p0025b10║（四悉俱得名為當機，五品世界益也，六根為人對治益也，初住去第一義益也，但未入品俱名結緣。故五
X32n0616_p0025b11║品前無復三慧四益，無聞慧故無世界益，無思慧故無為人益，無修慧故無對治益，無證入故無第一義
X32n0616_p0025b12║益。第一義益有通有別，通收五品、別在初住，故得度之言亦有通別，即是第一義之通別也）。比丘
X32n0616_p0025b13║眾既有四別，餘三眾亦然，合十六眾類如大通。佛
X32n0616_p0025b14║時王子覆講，即彼時發起眾；聞法得道，即彼時當
X32n0616_p0025b15║機眾；聞法未度而世世相值，於今有住聲聞地者，
X32n0616_p0025b16║即彼時結緣眾。彼佛既有四四一十六眾，今佛道
X32n0616_p0025b17║同寧得無耶？此是圓教十六眾，約三教亦例可知。
X32n0616_p0025b18║本迹者，且約體用以明本迹，本住尊極或深位法
X32n0616_p0025b19║身，迹為四教一十六眾。觀心者，研境作觀，在名字
X32n0616_p0025b20║觀行位中即成結緣眾，入相似位即成當機眾，入
X32n0616_p0025b21║分真位即成發起影響眾（若舊入者唯名影響，若新入者得是當機，亦是
X32n0616_p0025b22║影響及以發起，如發誓弘經之徒）。圍繞者，佛初出世人未知法，淨
X32n0616_p0025b23║居天下化為人像，到已右旋，旋已敬禮，禮已却坐
X32n0616_p0025b24║聽法，遂以為楷，此因緣釋也（淨居天下即世界，化為人像即為人，以為
X32n0616_p0025c01║楷即對治，禮已聽法即第一義）。圍繞謂行旋威儀，表四門機動俱
X32n0616_p0025c02║見圓理，以圓對偏例有四義，即約教釋也。又佛身
X32n0616_p0025c03║周帀相好莊嚴，四旋瞻仰增念佛定，即觀心釋也。
X32n0616_p0025c04║若觀佛色身得見法身，即本迹釋。又約體用及久
X32n0616_p0025c05║近者，本住非動非不動之法身，迹示諸教機動繞
X32n0616_p0025c06║佛。供養者，通論則三業皆是供養，別論則卑謹虔
X32n0616_p0025c07║禮名恭敬，至心專注名尊重，發言稱美名讚歎，施
X32n0616_p0025c08║以依報名供養。此中文略廣說，應如無量義經天
X32n0616_p0025c09║厨天香天鉢器等是供養，大莊嚴菩薩及八萬大
X32n0616_p0025c10║士合掌叉手是恭敬，一心瞻仰是尊重，說七言偈
X32n0616_p0025c11║是讚歎。彼經眾集說法竟儼然不散，即彼座席說
X32n0616_p0025c12║今法華，故用彼廣以釋此略，於義無妨。△二、現瑞
X32n0616_p0025c13║序二：初、此土六瑞，二、他土六瑞。初中六：初、說法瑞，
X32n0616_p0025c14║二、入定瑞，三、雨華瑞，四、地動瑞，五、眾喜瑞，六、放光
X32n0616_p0025c15║瑞。說法表說法妙、智妙，入定表行妙，雨華表位妙，
X32n0616_p0025c16║地動表境妙、乘妙，眾喜表眷屬妙、利益妙，放光表
X32n0616_p0025c17║感應妙、神通妙，是故六俱名現瑞序。此與玄義神
X32n0616_p0025c18║通妙中有不同者，彼則通收香風、地淨兩土六瑞，
X32n0616_p0025c19║故徧取之。今文不列他土文者，此土自足故也。凡
X32n0616_p0025c20║諸取文，皆有通別。凡所表語，意並含弘。是則大事
X32n0616_p0025c21║大人，作大感動，大機大益，顯於大理，須大眷屬，以
X32n0616_p0025c22║輔大會，俱感大時，大運成熟。自非靈山共稟，此世
X32n0616_p0025c23║親承，焉能契之？曷有測之？初說法瑞。
X32n0616_p0025c24║為諸菩薩說大乘經，名無量義教菩薩法佛所護念。
X32n0616_p0026a01║初句列所說法體，次句列體上之名，第三句明菩
X32n0616_p0026a02║薩所依，第四句明佛之所護也。大乘者，善戒經有
X32n0616_p0026a03║七大：一、法大，謂十二部毗佛略；二、心大，謂求無上
X32n0616_p0026a04║大菩提；三、解大，謂解菩薩藏；四、淨大，謂見道淨心
X32n0616_p0026a05║地；五、莊嚴大，謂福德智慧；六、時大，謂三阿僧祇行
X32n0616_p0026a06║行；七、具足大，謂以相好自嚴而得菩提。六是因大，
X32n0616_p0026a07║七是果大。大因大果，名大乘經。今將十妙對之：法
X32n0616_p0026a08║大是境妙，心大、解大是智妙，淨大、莊嚴大是行妙，
X32n0616_p0026a09║時大是位妙，具足大是三法妙。由因有果，能豈無
X32n0616_p0026a10║所？故但有前五，必兼後五。然彼三祇，義涉三藏，從
X32n0616_p0026a11║名同邊，可對十妙。無量義者，彼經云：從一法生。其
X32n0616_p0026a12║一法者，所謂無相。無相不相，名為實相。從此實相，
X32n0616_p0026a13║生無量法，所謂二法、三道、四果。今為釋之。無相者，
X32n0616_p0026a14║無生死相也。不相者，不涅槃相也。涅槃亦無故言
X32n0616_p0026a15║不相，正指中道為實相也。二法即頓漸，頓謂華嚴
X32n0616_p0026a16║頓中一切法也，漸謂三藏方等般若一切法也。三
X32n0616_p0026a17║道即三乘，四果即羅漢、支佛、菩薩、佛也。此等諸法
X32n0616_p0026a18║名為無量，實相名義處，從一義處出無量法得，與
X32n0616_p0026a19║無量法入一義處作序。譬如算者，從一算下諸算
X32n0616_p0026a20║除，諸算歸一算，由下故除，下為除序、開為合序亦
X32n0616_p0026a21║復如是，從一派諸收諸歸一。教菩薩法者，無量義
X32n0616_p0026a22║處用教菩薩也。義處即諦理也。下文云：普令一切
X32n0616_p0026a23║眾，亦同得此道。又云：若我過眾生，盡教以佛道。即
X32n0616_p0026a24║此意也。佛所護念者，無量義處是佛自所證得，下
X32n0616_p0026b01║文云：佛自住大乘也。雖欲開示而眾生根鈍，久默
X32n0616_p0026b02║斯要不務速說，故言護念。△二入定瑞
X32n0616_p0026b03║佛說此經已，結加趺坐，入於無量義處三昧，身心不
X32n0616_p0026b04║動。
X32n0616_p0026b05║加趺坐者，古往諸佛及弟子盡行此法故，令人恭
X32n0616_p0026b06║敬可人天意故，不與世儀外道共能破魔軍故，能
X32n0616_p0026b07║發三菩提心故，此即四悉檀意。說經已入三昧者，
X32n0616_p0026b08║慧定相成，非禪不智故先入定，非智不禪故先說
X32n0616_p0026b09║法，即智而禪、即禪而智，先後入出無有隔礙。疑者
X32n0616_p0026b10║云：若未說無量義可入斯定，說此經已何故入定？
X32n0616_p0026b11║釋言：是為法華作序耳。何者？若不先開則後無所
X32n0616_p0026b12║合，先入開定為合定作序，故稱為瑞相也。身心不
X32n0616_p0026b13║動者，與所緣實相義處相應也。身之本源湛若虗
X32n0616_p0026b14║空，心之理性畢竟常寂。下文讚大通智勝佛云：身
X32n0616_p0026b15║心及手足，寂然安不動，其心常憺怕，未曾有散亂。
X32n0616_p0026b16║今身若金剛不可動轉，心若虗空無有分別，無量
X32n0616_p0026b17║義處三昧法持於身心故不動也。定依義處仍稱
X32n0616_p0026b18║為無量者，此定寂而常照，能知世間從此一法出
X32n0616_p0026b19║無量法也。夫身法體運動，今令不運動；心法體分
X32n0616_p0026b20║別，今令不分別，序義明矣。問：瑞相本論奇異，說法
X32n0616_p0026b21║入定佛之恒儀，何得為瑞？答：說法雖竟，由即入定
X32n0616_p0026b22║令時眾不散肅有所待，故知前之說法舉眾來集
X32n0616_p0026b23║待於後聞，此事奇特與常說異，何意非瑞？雖入開
X32n0616_p0026b24║定意在合定，與常入定有異，何意非瑞？又文殊引
X32n0616_p0026c01║古佛六瑞皆有此事，若昔非瑞相何以證今？今古
X32n0616_p0026c02║同然，豈可以凡情而非之耶？△三雨華瑞。
X32n0616_p0026c03║是時，天雨曼陀羅華、摩訶曼陀羅華、曼殊沙華、摩訶
X32n0616_p0026c04║曼殊沙華，而散佛上及諸大眾。
X32n0616_p0026c05║四華，舊翻白大白、赤大赤，或翻適意大適意、柔輭
X32n0616_p0026c06║大柔輭。白表十住，開佛知見；大白表十行，示佛知
X32n0616_p0026c07║見；赤表十迴向，悟佛知見；大赤表十地，入佛知見。
X32n0616_p0026c08║四十位皆是佛因，是因由中道第一義生，故從天
X32n0616_p0026c09║而雨；因有趣果之義，故而散佛上。如此因果，誰當
X32n0616_p0026c10║感尅？秪是此會時眾，故言及諸大眾。△四地動瑞。
X32n0616_p0026c11║普佛世界，六種震動。
X32n0616_p0026c12║表圓教十住、十行、十向、十地、等覺、妙覺，凡六番破
X32n0616_p0026c13║無明也。無明磐礴，未曾侵毀，方將破壞，故動地以
X32n0616_p0026c14║表之。優婆塞清淨行經云：菩薩生時動地，示此生
X32n0616_p0026c15║已盡，無復煩惱。一切眾生應得道者，煩惱將滅故
X32n0616_p0026c16║動。即此義也。本迹釋者，如文殊釋疑，引古佛為答，
X32n0616_p0026c17║密得此意，即是識本。非但他佛昔現斯瑞，而我世
X32n0616_p0026c18║尊本亦斯瑞，非今一反也。觀心釋者，動六根也。六
X32n0616_p0026c19║根冰執，如地相堅固。動難動之地，表淨未淨之根。
X32n0616_p0026c20║東涌西沒等者，東方青主肝，肝主眼；西方白主肺，
X32n0616_p0026c21║肺主鼻。此表眼根功德生，鼻根煩惱互滅；鼻根功
X32n0616_p0026c22║德生，眼根煩惱互滅。南方赤主心，心主舌；北方黑
X32n0616_p0026c23║主腎，腎主耳。四邊表身，中央表意。身具四根，意徧
X32n0616_p0026c24║緣四，相對涌沒，以表功德互生，煩惱互滅。可知。六
X32n0616_p0027a01║種者，舊云：動、起、涌、震、吼、覺。搖颺不安名動，自下升
X32n0616_p0027a02║高名起，凹凸出沒名涌，隱隱有聲名震，砰礚發響
X32n0616_p0027a03║名吼，令物驚悟名覺。新云：動、踊、擊、震、吼、𪹼。擊如打
X32n0616_p0027a04║搏，𪹼若火聲。前三是形，後三是聲。經論略標，但云
X32n0616_p0027a05║震動，即形聲各標一也。一一中又有三，謂動、徧動、
X32n0616_p0027a06║等徧動。當處動為動，四天下動為徧動，大千動為
X32n0616_p0027a07║等徧動，餘五亦爾。合十八震動，即表淨十八界也。
X32n0616_p0027a08║又根根皆修三觀，如十八動。然動相雖有十八，而
X32n0616_p0027a09║所動唯是一地。如根雖有六，界雖十八，以無明破
X32n0616_p0027a10║故，一切俱破。△五、眾喜瑞
X32n0616_p0027a11║爾時，會中比丘、比丘尼、優婆塞、優婆夷，天、龍、夜叉、乾
X32n0616_p0027a12║闥婆、阿修羅、迦樓羅、緊那羅、摩睺羅伽、人非人，及諸
X32n0616_p0027a13║小王、轉輪聖王，是諸大眾得未曾有，歡喜合掌，一心
X32n0616_p0027a14║觀佛。
X32n0616_p0027a15║優婆塞，此云近事男。優婆夷，此云近事女。稟受三
X32n0616_p0027a16║歸五戒，親近承事三寶者也。然有在家出家之分，
X32n0616_p0027a17║在家名近事，出家名近住。出家住僧伽藍，但未剃
X32n0616_p0027a18║鬚髮，未受十戒，故不名為沙彌。夜叉，此云捷疾，亦
X32n0616_p0027a19║云勇健，亦云暴惡。飛行鬼，名摩睺羅伽，此云大腹
X32n0616_p0027a20║行。餘如前釋。人非人者，四眾為人，八部為非人，此
X32n0616_p0027a21║句總結也。小王，如十六國王，乃至聚落主等。轉輪
X32n0616_p0027a22║聖王有四：一、金輪王，王四天下；二、銀輪王，王三天
X32n0616_p0027a23║下，除北洲；三、銅輪王，王二天下，更除西洲；四、鐵輪
X32n0616_p0027a24║王，王南洲。問：佛在世時，何得有四輪王？答：應聞法
X32n0616_p0027b01║華經者，皆從他土來集也。問：前同聞眾中，何以不
X32n0616_p0027b02║列？答：同聞證信，皆非聊爾之人，多是影響發起二
X32n0616_p0027b03║類。今則普及，當機結緣，眾不應為難。眾見雨華地
X32n0616_p0027b04║動，知甘露將降，故欣躍內充，表大機當發，感於勝
X32n0616_p0027b05║應也。問：喜怒人之常情，何得為瑞？答：天華悅眼，地
X32n0616_p0027b06║動震心。故大經云：動時能令眾生心動。華地是外
X32n0616_p0027b07║瑞，心喜是內瑞。非常之喜，昔雖曾有，而不為喜所
X32n0616_p0027b08║動，而能一心觀佛，何得非瑞？約教者，歡喜動陰心，
X32n0616_p0027b09║人天義；喜動真諦無漏心，藏通義；喜動即假心，別
X32n0616_p0027b10║教義；喜動實相心，圓教義。今是圓動。問：實理無動，
X32n0616_p0027b11║那得言動？答：動即發也。圓機當成，名動實相。本迹
X32n0616_p0027b12║者，本住不動三昧，迹以地動表發。觀心者，一念妙
X32n0616_p0027b13║觀初動，諸餘心所，隨順而動。△六放光瑞
X32n0616_p0027b14║爾時，佛放眉間白毫相光，照東方萬八千世界，靡不
X32n0616_p0027b15║周徧。
X32n0616_p0027b16║放光，表應機設教，破惑除疑也。白毫者，觀佛三昧
X32n0616_p0027b17║海經云：佛初生時，牽長五尺；苦行時，長一丈四尺；
X32n0616_p0027b18║得佛時，長一丈五尺。其毫中表俱空白，如瑠璃筒，
X32n0616_p0027b19║內外清淨。從初發心，中間行行種種相貌，乃至入
X32n0616_p0027b20║涅槃，一切功德皆現毫中。毫在兩眉之間，即表中
X32n0616_p0027b21║道常也。其相柔輭，表樂；卷舒自在，表我；白，即表淨；
X32n0616_p0027b22║放光破闇，表中道生；智慧光照此土、他土，表自覺、
X32n0616_p0027b23║覺他。復次，藏、通雖知二諦，不知中道，如有二真而
X32n0616_p0027b24║無白毫。別教雖知三諦，不能毫中具一切法。今從
X32n0616_p0027c01║初至後，法界中事悉現毫內，即表圓教意。復次，眾
X32n0616_p0027c02║經明放光不同。華嚴經？現相品齒間放光，出頌集
X32n0616_p0027c03║眾，是表欲說法。又眉間放光，從足下入，是表以極
X32n0616_p0027c04║果而為真因。普賢三昧品毛孔放光，頌讚普賢，是
X32n0616_p0027c05║表普賢行徧光明。覺品放兩足輪光，是表十信法
X32n0616_p0027c06║門。須彌山頂品放兩足指光，是表十住。夜摩宮品
X32n0616_p0027c07║放兩足上光，是表十行。兜率宮品放兩膝輪光，是
X32n0616_p0027c08║表十迴向。十地品放眉間光，是表十地正證中道，
X32n0616_p0027c09║故云兼別。如來出現品放白毫相光入妙德頂，是
X32n0616_p0027c10║令問圓妙佛法。放口光入普賢口，是令說圓妙佛
X32n0616_p0027c11║法。入法界品放白毫相光，令諸菩薩普見法界佛
X32n0616_p0027c12║事，是欲令其安住師子嚬申三昧。大品般若經從
X32n0616_p0027c13║足下千輻輪相乃至頂髻，一一各放六萬億光明，
X32n0616_p0027c14║是以身輪表般若徧。大涅槃經面門放光，是表佛
X32n0616_p0027c15║口密說於秘藏。今經白毫放光，正表中道實相。故
X32n0616_p0027c16║文殊云：今佛放光明，助發實相義。又光照此土他
X32n0616_p0027c17║土十法界事，正表十法界無非一實相印所印。約
X32n0616_p0027c18║教者，丈六佛放光，三藏義帶劣勝。應身放光，通教
X32n0616_p0027c19║義尊。特身放光，別教義，即丈六是毗盧遮那。法身
X32n0616_p0027c20║放光，圓教義。龍女讚云：微妙淨法身，具相三十二。
X32n0616_p0027c21║正屬開顯圓也。東方者，諸方之始，表十住是始位。
X32n0616_p0027c22║迹門說法，令生身菩薩朗然見理，入於圓住，開佛
X32n0616_p0027c23║知見。舉初即知中後，故云靡不周徧。當知諸方亦
X32n0616_p0027c24║然，諸位亦然。若本門說法，四方佛集，即表法身菩
X32n0616_p0028a01║薩增道損生，四位增長也。萬八千世界者，如華嚴
X32n0616_p0028a02║所照，動以剎塵數計，此何其少？特表十八界，各具
X32n0616_p0028a03║百界千，如為萬八千，此等無非佛慧境界耳。彌勒
X32n0616_p0028a04║問云：放一淨光，照無量國。當知方不局東，數不止
X32n0616_p0028a05║于萬八千也明矣。又所照萬八千土，皆是五濁機
X32n0616_p0028a06║緣，備須為實施權，開權顯實者，得與此土釋迦例
X32n0616_p0028a07║同。若有佛土，純說大乘，大隔于小者，則如華嚴諸
X32n0616_p0028a08║經，光中所見，雖境界殊勝，而不具顯如來善巧方
X32n0616_p0028a09║便，原始要終之致，故不得與此經同其妙瑞也。夫
X32n0616_p0028a10║光照本方，因光得見他土六瑞，所謂六趣眾生、諸
X32n0616_p0028a11║佛說法、三乘修得、涅槃起塔等。如此十界，若相、若
X32n0616_p0028a12║性、若體、若力、若作、若因、若緣、若果、若報，從本至末，
X32n0616_p0028a13║炳然齊現。於一光中，橫該無際，豎徹始終，如鏡中
X32n0616_p0028a14║像，如水中月，言有不有，言空不空，光外無土，土外
X32n0616_p0028a15║無光，所謂空等、假等、中等。上根利智，正可向此處
X32n0616_p0028a16║頓了同體權實，非權非實，為未了者，更作三周巧
X32n0616_p0028a17║說耳。有人云：一光東照，妙體全彰，庶幾得之。初此
X32n0616_p0028a18║土六瑞竟。△二、他土六瑞，即是此土第六放光瑞
X32n0616_p0028a19║中所見境界。為令易解，兼欲引同，故分為六：初、見
X32n0616_p0028a20║六趣瑞，二、見諸佛瑞，是上聖下凡一雙。三、聞說法
X32n0616_p0028a21║瑞，四、見四眾得道瑞，是人法一雙。五、見菩薩行行
X32n0616_p0028a22║瑞，六、見諸佛涅槃瑞，是始終一雙。既有可化眾生，
X32n0616_p0028a23║即有能化之佛。有佛即有說法，說法即有弟子，弟
X32n0616_p0028a24║子即是行始，行始必致終也。又此土六瑞，總表眾
X32n0616_p0028b01║生當獲自覺。彼土六瑞，總表眾生當獲覺他。又此
X32n0616_p0028b02║彼六瑞，表此彼諸佛道同。今前五瑞是現彼土，己
X32n0616_p0028b03║與此同。第六瑞是現此土，當與彼同。初見六趣
X32n0616_p0028b04║瑞。
X32n0616_p0028b05║下至阿鼻地獄，上至阿迦尼吒天，於此世界盡見彼
X32n0616_p0028b06║土六趣眾生。
X32n0616_p0028b07║阿鼻，此云無間，最在世界之下。阿迦尼吒，此云色
X32n0616_p0028b08║究竟，最在色界之上。此承上文，光照東方萬八千
X32n0616_p0028b09║土，照彼阿鼻，乃至色究竟天，無不盡于光中顯現。
X32n0616_p0028b10║故時會大眾，即於此界，盡見彼土六趣眾生，所謂
X32n0616_p0028b11║地獄、鬼、畜、修羅、人、天也。此現彼土五濁，與此土同。
X32n0616_p0028b12║△二、見諸佛瑞。
X32n0616_p0028b13║又見彼土，現在諸佛。
X32n0616_p0028b14║此現彼土諸佛為五濁故出現於世，與此土釋迦
X32n0616_p0028b15║佛出世意同。△三、聞說法瑞。
X32n0616_p0028b16║及聞諸佛，所說經法。
X32n0616_p0028b17║此現彼佛初從無相一法，非頓而頓，演大華嚴，與
X32n0616_p0028b18║此土釋迦佛說華嚴經意同。△四、見四眾得道瑞。
X32n0616_p0028b19║并見彼諸比丘、比丘尼、優婆塞、優婆夷諸修行得道
X32n0616_p0028b20║者。
X32n0616_p0028b21║此現彼佛非漸而漸，為鈍根人說三藏法，四眾依
X32n0616_p0028b22║之得出世四果辟支佛道，與此土釋迦佛說三藏
X32n0616_p0028b23║教意同。△五、見菩薩行行瑞。
X32n0616_p0028b24║復見諸菩薩摩訶薩種種因緣、種種信解、種種相貌
X32n0616_p0028c01║行菩薩道。
X32n0616_p0028c02║此現彼佛非漸而漸，為大乘人說方等般若諸大
X32n0616_p0028c03║乘經，與此土釋迦佛說二酥教意同。昔種四教善
X32n0616_p0028c04║根為因，今稟四教法門為緣，四教各有信解以為
X32n0616_p0028c05║能感，修行四教復各四門，故云種種相貌。△六、見
X32n0616_p0028c06║諸佛涅槃瑞。
X32n0616_p0028c07║復見諸佛般涅槃者；復見諸佛般涅槃後，以佛舍利
X32n0616_p0028c08║起七寶塔。
X32n0616_p0028c09║此現彼佛施化事畢，收無量法還歸一法，示滅息
X32n0616_p0028c10║化，乃至起塔而作佛事。是則始從出世，終于像法，
X32n0616_p0028c11║一代所作權實利益，光照彼土，炳然在目。以彼例
X32n0616_p0028c12║此，前五既同，後一豈別？當知釋迦從初成道，于一
X32n0616_p0028c13║無相法出無量法，非頓而頓，非漸而漸，其事已竟。
X32n0616_p0028c14║今日必當收無量法還入一法，開權顯實，唱言入
X32n0616_p0028c15║滅，與彼土同也。問：光中何以不現彼土說法華經？
X32n0616_p0028c16║答：若使彰灼顯現，則不成序，亦不能使眾會疑念。
X32n0616_p0028c17║彌勒發問，文殊忖答，則迹本二說無由發起，何以
X32n0616_p0028c18║尅臻現在滅後無邊利益？故有謂法華正旨唯在
X32n0616_p0028c19║一光東照者，乃擔板之見，不知說默皆具四悉故
X32n0616_p0028c20║也。入定四悉，單被上上根人；說法四悉，三根普被。
X32n0616_p0028c21║入定四悉，唯局現在說法；流通四悉，普及未來。闇
X32n0616_p0028c22║證罔知，故多異見。問：光中所照一時橫見，何得云
X32n0616_p0028c23║先頓後漸乃至會歸？答：遠近既可俱令見聞，過未
X32n0616_p0028c24║何難皆令視聽？故使十方始末皎若目前，安得以
X32n0616_p0029a01║爾凡情測量聖境？問：光中所見可無純頓唯漸等
X32n0616_p0029a02║耶？答：時眾但因光得見，大術乃在於世尊，然令見
X32n0616_p0029a03║者本為證同，所放光明為成一實，故事殊理絕者
X32n0616_p0029a04║非光所霑。問：般此云入，涅槃此云滅度，藏通灰斷
X32n0616_p0029a05║故般涅槃，既顯圓常何得入滅？答：佛出同居事必
X32n0616_p0029a06║示滅，若知非生示生即知生即非生，若知非滅示
X32n0616_p0029a07║滅即知滅即非滅。讀壽量品，此疑自釋。舍利或云
X32n0616_p0029a08║室利羅，此翻靈骨。塔具云塔婆，或云窣堵波，此翻
X32n0616_p0029a09║方墳，或翻圓塚，亦翻高顯。二現瑞序竟。△三、疑念
X32n0616_p0029a10║序二：初、彌勒疑念，二、大眾疑念。今初。
X32n0616_p0029a11║爾時，彌勒菩薩作是念：今者世尊現神變相，以何因
X32n0616_p0029a12║緣而有此瑞？今佛世尊入於三昧，是不可思議現希
X32n0616_p0029a13║有事，當以問誰？誰能答者？復作此念：是文殊師利法
X32n0616_p0029a14║王之子，已曾親近供養過去無量諸佛，必應見此希
X32n0616_p0029a15║有之相，我今當問。
X32n0616_p0029a16║彌勒有三念：初、今者下，是正念六瑞；二、今佛下，是
X32n0616_p0029a17║念問誰；三、復作下，是念文殊。文殊念起，第二念除，
X32n0616_p0029a18║唯初念在，但成一疑也。神變者，神名天心，即是天
X32n0616_p0029a19║然內慧；變名變動，即是六瑞外彰。首楞嚴三昧經
X32n0616_p0029a20║云：佛住不二法，能作神通，法王法力超蓋一切。彌
X32n0616_p0029a21║勒不測外變，亦不知內慧，故興疑念。夫庸人不知
X32n0616_p0029a22║術者，散人不知定者，凡夫不知聖者，小聖不知身
X32n0616_p0029a23║子，身子不知菩薩，菩薩不知補處，補處不知尊極。
X32n0616_p0029a24║此是尊極境界，所以彌勒不知。然彌勒植善既多，
X32n0616_p0029b01║何容不髣髴知？應須隱明示闇，權言不知耳。問：一
X32n0616_p0029b02║切菩薩皆法王子，何以獨推文殊？答：有二義故：一、
X32n0616_p0029b03║於法王子中德推文殊；二、諸經中文殊並為菩薩
X32n0616_p0029b04║上首。△二、大眾疑念。
X32n0616_p0029b05║爾時，比丘、比丘尼、優婆塞、優婆夷，及諸天、龍、鬼神等，
X32n0616_p0029b06║咸作此念：是佛光明神通之相，今當問誰？
X32n0616_p0029b07║大眾有兩念：一、正念六瑞，二、念問誰。若將下偈望
X32n0616_p0029b08║此，亦得有三念。偈云：四眾欣仰，瞻仁及我。無第三
X32n0616_p0029b09║念。何事瞻仁而此中無者，欲推補處居先也。問：文
X32n0616_p0029b10║殊、彌勒德位相亞，何故一問一答？答：夫機有在無，
X32n0616_p0029b11║位雖齊等，賓主異宜。聖人承機，非問者不能答也。
X32n0616_p0029b12║（因緣）又法門有權實，權補處須問，實者須答。（約教）又迹
X32n0616_p0029b13║有久近，近問久答。（本迹）又名有便易，彌勒名慈，慈為
X32n0616_p0029b14║眾生，應須問。文殊名妙德，德應須答。（觀解）三、疑念序
X32n0616_p0029b15║竟。△四、發問序二：初、長文，二、偈頌。初中二：初、經家
X32n0616_p0029b16║述，二、正發問。今初。
X32n0616_p0029b17║爾時，彌勒菩薩欲自決疑，又觀四眾比丘、比丘尼、優
X32n0616_p0029b18║婆塞、優婆夷，及諸天、龍、鬼神等眾會之心。
X32n0616_p0029b19║雙述自疑、他疑，如文。△二、正發。問：
X32n0616_p0029b20║而問文殊師利言：以何因緣而有此瑞神通之相，放
X32n0616_p0029b21║大光明照于東方萬八千土，悉見彼佛國界莊嚴？
X32n0616_p0029b22║雙問此土，他土如文。△二、偈頌二：初、頌上問，二、頌
X32n0616_p0029b23║請答。何意有偈頌耶？龍樹毗婆沙云：一、障國土，天
X32n0616_p0029b24║竺有散華、貫華之說，如此間序後銘也。二、隨樂欲
X32n0616_p0029c01║不同，有樂散說，或樂章句（二是世界）。三、隨生解不同，或
X32n0616_p0029c02║於散說得解，或於章句得解（為人）。四、隨利鈍，利者一
X32n0616_p0029c03║聞即悟，鈍者再說方悟（第一義）。又表佛殷勤重說（五亦
X32n0616_p0029c04║為人）。又為眾集前後，故有偈也。（對治能除後來疑故。論文十義，今但列六：
X32n0616_p0029c05║前五如所引；六、使後人于經生信，亦是為人；七、易奪言辭，轉勢說法，亦是對治；八、示義無盡；九、明至人有
X32n0616_p0029c06║無方之說。此二同第一義。十、即今所引第六文。）初、頌上問二：初、問此土六
X32n0616_p0029c07║瑞，二、問他土六瑞。今初。
X32n0616_p0029c08║於是彌勒菩薩欲重宣此義，以偈問曰：
X32n0616_p0029c09║文殊師利！導師何故眉間白毫大光普照，雨曼陀羅
X32n0616_p0029c10║曼殊沙華，旃檀香風悅可眾心？以是因緣地皆嚴淨，
X32n0616_p0029c11║而此世界六種震動，時四部眾咸皆歡喜，身意快然
X32n0616_p0029c12║得未曾有。
X32n0616_p0029c13║長文總問此土六瑞偈中，長有香風地淨，而無說
X32n0616_p0029c14║法入定。觀文謂言盈縮，尋義不然。說法是慧性，入
X32n0616_p0029c15║定是天心。由慧性天心，能放光動地。舉末即知本，
X32n0616_p0029c16║故縮非縮。又秖導師兩字，即是問說法入定。良以
X32n0616_p0029c17║說法入定，能導于人也。天華至妙，豈有色而無香？
X32n0616_p0029c18║故有華則有香風。華既集地，地則嚴淨。表因若趣
X32n0616_p0029c19║果，果則嚴淨。如金光明云：聚集功德，莊嚴法身。故
X32n0616_p0029c20║以香風地淨，顯成四華盈非盈也。△二、問他土六
X32n0616_p0029c21║瑞，為六：初、問六趣眾生。二、問見彼佛及聞說法。三、
X32n0616_p0029c22║問他土四眾。四、結前開後。五、問他土修菩薩行。六、
X32n0616_p0029c23║問他土供養舍利，即是問佛涅槃。今初。
X32n0616_p0029c24║眉間光明照于東方萬八千土，皆如金色。從阿鼻獄
X32n0616_p0030a01║上至有頂諸世界中，六道眾生生死所趣、善惡業緣、
X32n0616_p0030a02║受報好醜，於此悉見。
X32n0616_p0030a03║六道眾生是能趣之假名，生死是所趣之五陰，善
X32n0616_p0030a04║惡業緣是趣因，好醜是趣果也。有頂，謂三有之頂，
X32n0616_p0030a05║指非想非非想天。長文云阿迦尼吒，但指色究竟
X32n0616_p0030a06║天。今云爾者，若承光遠見，則無色界既無形色，故
X32n0616_p0030a07║不可見。若生死業緣受報差別皆悉見之，則理應
X32n0616_p0030a08║徧照無色界也。△二、問見彼佛及聞說法。
X32n0616_p0030a09║又覩諸佛，聖主師子，演說經典，微妙第一。其聲清淨，
X32n0616_p0030a10║出柔軟音，教諸菩薩，無數億萬。梵音深妙，令人樂聞，
X32n0616_p0030a11║各於世界，講說正法。種種因緣，以無量喻，照明佛法，
X32n0616_p0030a12║開悟眾生。
X32n0616_p0030a13║別地圓住，名之為聖。佛復最尊，故名聖主。說大乘
X32n0616_p0030a14║法決定無畏，故名師子。頓教純大，故云第一。詮中
X32n0616_p0030a15║道理，故聲清淨。順實相法，故音柔軟。無二乘眾，故
X32n0616_p0030a16║云教諸菩薩。所詮次第三諦為深，圓融三諦為妙。
X32n0616_p0030a17║稱理當機，故云令人樂聞。徧在七處九會，故云各
X32n0616_p0030a18║於世界。兩教八門，故云種種。不涉三乘，故名佛法。
X32n0616_p0030a19║聞者即入佛慧，故名開悟。正與此土華嚴教同。△
X32n0616_p0030a20║三、問他土四眾。
X32n0616_p0030a21║若人遭苦，厭老病死，為說涅槃，盡諸苦際。若人有福，
X32n0616_p0030a22║曾供養佛，志求勝法，為說緣覺。若有佛子，修種種行，
X32n0616_p0030a23║求無上慧，為說淨道。
X32n0616_p0030a24║若人遭苦者，開聲聞乘也。遭苦而更造惡業，則苦
X32n0616_p0030b01║不得盡，底下眾生是也。遭苦而造善業，厭下攀上，
X32n0616_p0030b02║則苦亦不盡，為生人天而持戒修定者是也。遭苦
X32n0616_p0030b03║而於外道法中求解脫者，苦亦不盡，不知三寶四
X32n0616_p0030b04║諦及四念處，但能增見長，非更集苦本故也。遭苦
X32n0616_p0030b05║而能徧厭三界生老病死，兼能厭集，乃能感佛為
X32n0616_p0030b06║說涅槃，從此修出世道，永盡苦際。我謂知苦故斷
X32n0616_p0030b07║集，慕滅故修道也。若人有福者，開辟支佛乘也。支
X32n0616_p0030b08║佛百劫種福，故云有福。四諦總相，略觀為劣；十二
X32n0616_p0030b09║因緣別相，細觀為勝。又四諦以苦為初門故劣，因
X32n0616_p0030b10║緣以集諦為初門故勝。觀十二因緣而得覺悟，故
X32n0616_p0030b11║名緣覺也。若有佛子者，開事六度菩薩乘也。有大
X32n0616_p0030b12║慈悲，堪紹佛種，故名佛子。六度事廣，名種種行。志
X32n0616_p0030b13║求作佛，名無上慧。六度中無六蔽，故名淨道。此以
X32n0616_p0030b14║道諦為初門也，正與此土三藏教中三乘意同。△
X32n0616_p0030b15║四、結前開後。
X32n0616_p0030b16║文殊師利！我住於此，見聞若斯及千億事，如是眾多
X32n0616_p0030b17║今當略說。
X32n0616_p0030b18║見聞若斯是結前，今當略說是開後。△五、問他土
X32n0616_p0030b19║修菩薩行，正與此土方等、般若諸大乘教意同。文
X32n0616_p0030b20║分為三：初、總問，二、次第問，三、雜問。次第擬同此土
X32n0616_p0030b21║漸教，雜問擬同此土不定教也。今初。
X32n0616_p0030b22║我見彼土，恒沙菩薩，種種因緣，而求佛道。
X32n0616_p0030b23║恒沙，具云恒河沙，亦云殑伽沙。阿耨達池東銀牛
X32n0616_p0030b24║口出殑伽河，南金象口出信度河，西瑠璃馬口出
X32n0616_p0030c01║縛芻河，北頗胝迦師子口出徙多河。殑伽沙細而
X32n0616_p0030c02║多，佛說法處近此河，故以為喻。△二、次第問，為六：
X32n0616_p0030c03║初、問施，二、問戒，三、問忍，四、問進，五、問禪，六、問慧。
X32n0616_p0030c04║今初。
X32n0616_p0030c05║或有行施金、銀、珊瑚、真珠、摩尼、硨磲、碼碯、金剛諸珍、
X32n0616_p0030c06║奴婢、車乘、寶飾輦輿，歡喜布施迴向佛道：願得是乘，
X32n0616_p0030c07║三界第一，諸佛所歎。或有菩薩駟馬、寶車、欄楯、華蓋、
X32n0616_p0030c08║軒飾布施；復見菩薩身肉、手足及妻子施，求無上道；
X32n0616_p0030c09║又見菩薩頭目、身體，欣樂施與，求佛智慧。
X32n0616_p0030c10║初四偈是問捨財。第五偈是問捨身，身肉手足是
X32n0616_p0030c11║內身，妻子是外身。第六偈是問捨命，捨頭目即捨
X32n0616_p0030c12║命也。不言法施者，讓後般若。△二、問戒。
X32n0616_p0030c13║文殊師利！我見諸王往詣佛所問無上道，便捨樂土、
X32n0616_p0030c14║宮殿、臣妾，剃除鬚髮而被法服。
X32n0616_p0030c15║約出家論持戒者，菩薩律儀通于七眾，比丘篇聚
X32n0616_p0030c16║局在大僧。只此篇聚於諸戒中最尊最貴，以是七
X32n0616_p0030c17║眾上首故也。然以自度心持之，則便為聲聞戒；以
X32n0616_p0030c18║求無上道心持之，則便為菩薩戒波羅蜜。就無上
X32n0616_p0030c19║道復有四別，謂依生、滅、無生、無量、無作四種四諦
X32n0616_p0030c20║所發四弘誓願也。生滅四弘屬前事度，此中應指
X32n0616_p0030c21║後三四弘。又出家約諸王者，以貴例賤，以勝概劣，
X32n0616_p0030c22║非謂戒度局在人王。又如法藏比丘捨王位而攝
X32n0616_p0030c23║取淨土，乃名菩薩戒波羅蜜故也。△三、問忍。
X32n0616_p0030c24║或見菩薩而作比丘，獨處閑靜樂誦經典。
X32n0616_p0031a01║閑林邃谷，惡人惡獸，耐忍無瞋，即生忍。自節守志，
X32n0616_p0031a02║即苦行忍。誦經求佛，即第一義忍。四教通得，論三
X32n0616_p0031a03║忍也。△四問進。
X32n0616_p0031a04║又見菩薩勇猛精進，入於深山思惟佛道。
X32n0616_p0031a05║此如太子雪山苦行之類，所思佛道，亦得通于四
X32n0616_p0031a06║教。△五、問禪。
X32n0616_p0031a07║又見離欲，常處空閑，深修禪定，得五神通。又見菩薩，
X32n0616_p0031a08║安禪合掌，以千萬偈，讚諸法王：
X32n0616_p0031a09║初一偈，問修世間淨禪，及觀練熏修等禪。第二偈，
X32n0616_p0031a10║問修出世上上禪，所謂首楞嚴三昧，不起滅定，現
X32n0616_p0031a11║諸威儀者也。初中言離欲者，離下界煩惱，得根本
X32n0616_p0031a12║初禪，此禪則淺。展轉離有頂欲，得滅盡定，乃名為
X32n0616_p0031a13║深，止是藏教意耳。不惟離三界欲，亦離涅槃法愛。
X32n0616_p0031a14║不惟離二乘欲，亦離出假法愛。不惟離二邊欲，亦
X32n0616_p0031a15║離中道順道法愛。如此名深，猶是別意。若一離一
X32n0616_p0031a16║切離，圓伏圓修，乃名為深，則是圓教意也。別地分
X32n0616_p0031a17║得六通，無漏讓佛，故僅名五。首楞三昧，正在圓家。
X32n0616_p0031a18║別地證同，亦應得之。△六、問慧。
X32n0616_p0031a19║復見菩薩，智深志固，能問諸佛，聞悉受持。又見佛子，
X32n0616_p0031a20║定慧具足，以無量喻，為眾講說，欣樂說法，化諸菩薩，
X32n0616_p0031a21║破魔兵眾，而擊法鼓。
X32n0616_p0031a22║初一偈是問自行，次二偈是問化他也。慧窮理本
X32n0616_p0031a23║名為智深，誓願廣堅名為志固，此即具二莊嚴，故
X32n0616_p0031a24║能問能持也。定慧具足者，若云未到慧多、無色定
X32n0616_p0031b01║多、四禪則等，又背捨慧多、九定定多、十一切則等，
X32n0616_p0031b02║因緣釋也。又二乘定多、菩薩慧多、惟佛則等，約教
X32n0616_p0031b03║釋也。又空觀定多、假觀慧多、中觀則等，觀心釋也。
X32n0616_p0031b04║無量喻，謂諸教中種種譬類助顯第一義也。破魔
X32n0616_p0031b05║兵者，藏通破界內四魔，別教次第破界內界外八
X32n0616_p0031b06║魔，圓教圓破八魔一切魔。擊法鼓者，既破魔已，轉
X32n0616_p0031b07║於四教四種法輪。二次第問竟。△三、雜問為七：初、
X32n0616_p0031b08║問禪，二、問進，三、問戒，四、問忍，五、更問禪，六、問施，七、
X32n0616_p0031b09║問慧。今初。
X32n0616_p0031b10║又見菩薩寂然宴默，天龍恭敬不以為喜。又見菩薩
X32n0616_p0031b11║處林放光，濟地獄苦令入佛道。
X32n0616_p0031b12║初一偈問入捨禪，即是自行；次一偈問入悲禪，即
X32n0616_p0031b13║是化他。捨禪者，第四禪也。亦可別、圓忘懷之捨，忘
X32n0616_p0031b14║彼禪故，名之為捨。悲禪者，婆沙云：初禪修悲易，二
X32n0616_p0031b15║禪修喜易，三禪修慈易，四禪修捨易。此中悲禪既
X32n0616_p0031b16║云化他，豈獨初禪？故婆沙中尚有通論、別論，況大
X32n0616_p0031b17║教耶？故一一禪皆應云慈乃至喜、捨。放光濟苦者，
X32n0616_p0031b18║如思益經：網明菩薩放光徧照十方阿僧祇國，一
X32n0616_p0031b19║切煩惱、一切疾病遇光安樂，乃至佛自放六度光，
X32n0616_p0031b20║觸者蒙益。夫煩惱、疾病並云一切，應具四教。如佛
X32n0616_p0031b21║告思益梵天：能教眾生一切智心是名布施，不捨
X32n0616_p0031b22║菩提心名持戒，不見心相生滅名忍，求心不可得
X32n0616_p0031b23║名進，除身心粗名禪，離諸戲論名慧。豈非三藏六
X32n0616_p0031b24║度相耶？又云：我說布施名為涅槃，愚謂大富，入諸
X32n0616_p0031c01║法實相故；持戒是涅槃，不作不起故；忍是涅槃，念
X32n0616_p0031c02║念滅故；進是涅槃，無所取故；禪是涅槃，不貪著故；
X32n0616_p0031c03║慧是涅槃，不得相故。又云：布施平等即薩婆若，乃
X32n0616_p0031c04║至般若即薩婆若。又云：布施不施不慳，乃至般若
X32n0616_p0031c05║不智不愚。豈非並是通教六度相耶？又云：能達一
X32n0616_p0031c06║切法無所捨名檀，達一切法無所漏失名尸，達一
X32n0616_p0031c07║切法無所傷損名忍，達一切法平等名禪，達一切
X32n0616_p0031c08║法無有起相名慧。豈非別、圓六度相耶？又如地持，
X32n0616_p0031c09║六度各九，此並蒙光得益之相。以佛道名通于四
X32n0616_p0031c10║教，悲禪亦不局在初禪，故別初地、圓初住及通七
X32n0616_p0031c11║地俱皆得入。四相既分，五時可辨。△二問進。
X32n0616_p0031c12║又見佛子未甞睡眠，經行林中勤求佛道。
X32n0616_p0031c13║此如般舟念佛等法門也。般舟，此云佛立，九十日
X32n0616_p0031c14║中常行，不坐不臥，除睡為最，部在方等，亦通四教。
X32n0616_p0031c15║今云勤求佛道，揀兩二乘。△三問戒。
X32n0616_p0031c16║又見具戒，威儀無缺，淨如寶珠，以求佛道。
X32n0616_p0031c17║威儀無缺，即初不缺戒。淨如寶珠，即第十具足戒。
X32n0616_p0031c18║十戒名出大論。初不缺戒，謂重罪無犯。若犯重罪，
X32n0616_p0031c19║如浮囊缺失故。二不破戒，謂中罪無犯。若犯中罪，
X32n0616_p0031c20║如浮襄殘破故。三不穿戒，謂小罪無犯。若犯小罪，
X32n0616_p0031c21║如浮囊穿穴故。此三屬律儀攝。四不雜戒，謂不起
X32n0616_p0031c22║惡覺。若起惡覺，則身口雖淨，意雜煩惱故。此一是
X32n0616_p0031c23║定共戒。五隨道戒，如初果耕地，蟲離四寸等。六無
X32n0616_p0031c24║著戒，如羅漢於三界六塵，永無貪著等。此二是道
X32n0616_p0032a01║共戒，亦是真諦戒也。七智所讚戒，謂善能出假，涉
X32n0616_p0032a02║俗利生，故為智人所讚。八自在戒，謂遊戲神通，逆
X32n0616_p0032a03║順示現，而於性遮，無所違犯，故恒自在。此二是俗
X32n0616_p0032a04║諦戒也。九隨定戒，謂不起滅定，現諸威儀。十具足
X32n0616_p0032a05║戒，謂戒波羅蜜，畢竟圓滿，無法無備。此二是中道
X32n0616_p0032a06║第一義諦戒也。以前四戒，為所觀境。後六觀之，事
X32n0616_p0032a07║理相即。兩教二乘，但有前六。出假菩薩，容有七八。
X32n0616_p0032a08║別教次第修十，圓教一心修十。今云以求佛道，亦
X32n0616_p0032a09║揀兩種二乘。△四、問忍。
X32n0616_p0032a10║又見佛子住忍辱力，增上慢人惡罵捶打，皆悉能忍
X32n0616_p0032a11║以求佛道。
X32n0616_p0032a12║統輪生法二忍，四教不同。若於恭敬供養中能忍
X32n0616_p0032a13║不著，則不生憍逸；若於嗔罵打害及蚊蚋等能忍，
X32n0616_p0032a14║則不生瞋惱，是為生忍。若於寒熱風雨飢渴老病
X32n0616_p0032a15║等外法能忍不動，若於貪瞋憂慢邪見等內法能
X32n0616_p0032a16║忍不起，是為法忍，三藏意也。合前二忍為生忍，第
X32n0616_p0032a17║一義為法忍，通意也。又觀生法二境即空為第一
X32n0616_p0032a18║義，通也。觀二境先空次假後中，別也。觀二境即空
X32n0616_p0032a19║假中，圓也。今獨舉惡罵捶打為所忍境，舉難況易
X32n0616_p0032a20║耳。△五更問禪。
X32n0616_p0032a21║又見菩薩離諸戲笑及癡眷屬，親近智者，一心除亂，
X32n0616_p0032a22║攝念山林億千萬歲以求佛道。
X32n0616_p0032a23║離戲笑，是却掉悔蓋。離癡眷屬，是除瞋蓋。近智者，
X32n0616_p0032a24║是除疑葢。一心除亂，是却貪蓋。攝念山林，是除睡
X32n0616_p0032b01║蓋。初六句明所離，後二句明離意。以世間及四教
X32n0616_p0032b02║修禪，皆離五蓋。今意在佛道，不同凡夫外道及以
X32n0616_p0032b03║二乘。約觀明五蓋，具如止觀第四卷尋之。△六問
X32n0616_p0032b04║施。
X32n0616_p0032b05║或見菩薩，肴膳飲食，百種湯藥，施佛及僧；名衣上服，
X32n0616_p0032b06║價直千萬，或無價衣，施佛及僧；千萬億種，旃檀寶舍，
X32n0616_p0032b07║眾妙臥具，施佛及僧；清淨園林，華果茂盛，流泉浴池，
X32n0616_p0032b08║施佛及僧。如是等施，種種微妙，歡喜無厭，求無上道。
X32n0616_p0032b09║初四偈明施四事供養，後一偈明施供意。初一偈
X32n0616_p0032b10║是飲食、醫藥二事，第二偈是衣服，第三、第四兩偈
X32n0616_p0032b11║皆臥具，攝無上道，仍通四教。△七、問慧。
X32n0616_p0032b12║或有菩薩，說寂滅法，種種教詔，無數眾生；或見菩薩，
X32n0616_p0032b13║觀諸法性，無有二相，猶如虗究；又見佛子，心無所著，
X32n0616_p0032b14║以此妙慧，求無上道。
X32n0616_p0032b15║初一偈不可說而說般若，次一偈不可觀而觀般
X32n0616_p0032b16║若，後一偈言語道斷、心行處滅，即是說不可說、觀
X32n0616_p0032b17║不可觀而論般若也。般若亦通諸教，思之。五、問他
X32n0616_p0032b18║土修菩薩行竟。△六、問：他土供養舍利，即是問佛
X32n0616_p0032b19║涅槃。
X32n0616_p0032b20║文殊師利！又有菩薩，佛滅度後，供養舍利。又見佛子，
X32n0616_p0032b21║造諸塔廟，無數恒沙，嚴飾國界。寶塔高妙，五千由旬，
X32n0616_p0032b22║縱廣正等，二千由旬。一一塔廟，各千幢旛，珠交露幔，
X32n0616_p0032b23║寶鈴和鳴。諸天龍神，人及非人，香華伎樂，常以供養。
X32n0616_p0032b24║文殊師利！諸佛子等，為供舍利，嚴飾塔廟。國界自然，
X32n0616_p0032c01║殊特妙好，如天樹王，其華開敷。
X32n0616_p0032c02║初一偈總標佛滅供養舍利，第二偈明塔數，第三
X32n0616_p0032c03║偈明塔量，第四偈明塔莊嚴，第五偈明供養，第六、
X32n0616_p0032c04║第七兩偈結歎嚴飾也。天樹王，即波利質多樹。初
X32n0616_p0032c05║頌上問竟。△二、頌請答二：初、舉疑述請，二、釋，四、伏
X32n0616_p0032c06║難。今初。
X32n0616_p0032c07║佛放一光，我及眾會，見此國界，種種殊妙。諸佛神力，
X32n0616_p0032c08║智慧希有，放一淨光，照無量國。我等見此，得未曾有。
X32n0616_p0032c09║佛子文殊！願決眾疑。
X32n0616_p0032c10║初一偈舉見此土事，白毫表中道，為諸法本故先
X32n0616_p0032c11║舉之，種種殊妙即六瑞也。第二偈舉見他土事，他
X32n0616_p0032c12║土六瑞皆由光見，光復由於神力智慧也。第三偈
X32n0616_p0032c13║正請答釋此者，指兩土六瑞得未曾有者，與華嚴
X32n0616_p0032c14║乃至般若咸皆有異。△二、釋四伏難。
X32n0616_p0032c15║四眾欣仰，瞻仁及我，世尊何故，放斯光明？佛子時答，
X32n0616_p0032c16║決疑令喜，何所饒益，演斯光明？佛坐道場，所得妙法，
X32n0616_p0032c17║為欲說此，為當授記？示諸佛土，眾寶嚴淨，及見諸佛，
X32n0616_p0032c18║此非小緣。文殊當知，四眾龍神，瞻察仁者，為說何等？
X32n0616_p0032c19║初四偈正釋伏難，後一偈結請也。言伏難者，文殊
X32n0616_p0032c20║內心構難，不肯時答，其意有三：一、此瑞希奇，不可
X32n0616_p0032c21║倉卒輕判；二、智眾如海，謙光推高；三、靳固前却，生
X32n0616_p0032c22║眾渴仰。故以伏難潛而拒之。彌勒彰灼釋難，意亦
X32n0616_p0032c23║有三：一、瑞大故疑大，若不為釋，憂疑在懷，妨聞正
X32n0616_p0032c24║說；二、眾海雖多，機在仁者；三、闔眾瞻仁。故知注誠
X32n0616_p0033a01║殷重，所以彰言釋難，請令時答也。初伏難者，因正
X32n0616_p0033a02║請生。請云：佛子文殊！願決眾疑。文殊從此起初伏
X32n0616_p0033a03║難。汝云眾疑，眾未曾疑，若疑應問，眾既不疑，我何
X32n0616_p0033a04║所決？彌勒即以第一偈釋云：四眾欣仰，瞻仁及我，
X32n0616_p0033a05║瞻我欲令我問，瞻仁欲得仁答也。文殊因此起第
X32n0616_p0033a06║二伏難。眾同有疑，不易可答，待佛出定，自當決疑。
X32n0616_p0033a07║彌勒即以第二偈釋云：若有疑在懷，憂惱不泰，未
X32n0616_p0033a08║知如來何時起定？故須時答令喜。言時答者，催促
X32n0616_p0033a09║令其即答也。文殊因此起第三伏難。我與仁者同
X32n0616_p0033a10║居學地，欲測佛意，幸共籌量，獨令我答，於理不可。
X32n0616_p0033a11║彌勒即以第三偈釋云：我亦踟蹰思忖，為說道場
X32n0616_p0033a12║所得妙法，為當授記耶？文殊因此起第四伏難。若
X32n0616_p0033a13║如汝說，即是釋疑，何煩我決？彌勒乃以第四偈釋
X32n0616_p0033a14║云：此非小緣，安得以我猶豫之心而判大事？文殊
X32n0616_p0033a15║至此，伏難既窮，謙光亦止，故後一偈結請答也。四
X32n0616_p0033a16║發問序竟。△五、答問序二：初、長文，二、偈頌。初中四：
X32n0616_p0033a17║初、惟忖答，二、略舉曾見以答，三、廣舉曾見以答，四、
X32n0616_p0033a18║分明判答。今初。
X32n0616_p0033a19║爾時，文殊師利語彌勒菩薩摩訶薩及諸大士：善男
X32n0616_p0033a20║子等！如我惟忖，今佛世尊欲說大法，雨大法雨，吹大
X32n0616_p0033a21║法螺，擊大法鼓，演大法義。
X32n0616_p0033a22║善男子者，開七方便為善，堪聞獨妙為男，猶云善
X32n0616_p0033a23║丈夫也。丈夫之稱亦通四教，今須在圓。惟者，思惟。
X32n0616_p0033a24║忖者，忖量。惟今如昔，忖昔如今。然文殊古佛豈應
X32n0616_p0033b01║不知？迹示思惟耳。欲說大法者，答說法瑞。惟昔諸
X32n0616_p0033b02║佛說無量義之後，開權顯實，收無量歸一。忖于今
X32n0616_p0033b03║佛既說無量義已，亦應開顯，會無量以歸一。一者，
X32n0616_p0033b04║即大法也。雨大法雨，答雨華瑞。惟昔諸佛天雨四
X32n0616_p0033b05║華之後，普入圓因，住、行、向、地。忖於今佛雨華之後，
X32n0616_p0033b06║亦必皆成佛因，住、行、向、地也。吹大法螺者，吹螺改
X32n0616_p0033b07║號，答大眾心喜瑞。惟昔四眾見瑞歡喜，得未曾有，
X32n0616_p0033b08║障除機動，即改人、教、行、理皆一。忖今眾喜，亦應障
X32n0616_p0033b09║除機動，改前人、教、行、理，所改甚深也。擊大法鼓，答
X32n0616_p0033b10║地動瑞。惟昔地動已後，即有六番破無明賊。忖於
X32n0616_p0033b11║今佛地動已後，亦應六番破無明惑，聲教極妙也。
X32n0616_p0033b12║演大法義，答放光瑞。惟昔諸佛放白毫光，後說法
X32n0616_p0033b13║華，彼此道同。忖于今佛放光已後，亦應說法華經，
X32n0616_p0033b14║廣明五佛道同也。如是五句，悉是惟昔判今，忖今
X32n0616_p0033b15║類昔，附文會義，唯少入定一瑞。而雨華、動地、放光
X32n0616_p0033b16║等，皆由入定故爾，意則兼具，無勞疑也。闕此一條，
X32n0616_p0033b17║故稱略答耳。此惟忖答，是答此土六瑞。△二、略舉
X32n0616_p0033b18║曾見以答。
X32n0616_p0033b19║諸善男子！我於過去諸佛曾見此瑞，放斯光已，即說
X32n0616_p0033b20║大法。是故當知，今佛現光亦復如是，欲令眾生咸得
X32n0616_p0033b21║聞知一切世間難信之法，故現斯瑞。
X32n0616_p0033b22║此略舉曾見，但明放光一事，即是答他土六瑞。以
X32n0616_p0033b23║他土六瑞，皆是放光所照故也。聞指信行，知指法
X32n0616_p0033b24║行。一切世間難信之法者，所謂收無量歸一，令開
X32n0616_p0033c01║示悟入，改人教行，理六番，破無明，顯諸佛道同等，
X32n0616_p0033c02║非九法界機所能信也。△三、廣舉曾見以答。即雙
X32n0616_p0033c03║答此土地土問也。彌勒因光橫見東方以為問，文
X32n0616_p0033c04║殊引昔豎見多佛以為答，正顯十方三世諸佛道
X32n0616_p0033c05║同。文為三：初、引一佛同，次、引二萬佛同，三、引最後
X32n0616_p0033c06║佛同。初中三：初、時節，二、標名，三、說法。今初。
X32n0616_p0033c07║諸善男子！如過去無量無邊不可思議阿僧祇劫。
X32n0616_p0033c08║△二、標名。
X32n0616_p0033c09║爾時，有佛號日月燈明如來、應供、正徧知、明行足、善
X32n0616_p0033c10║逝、世間解、無上士、調御丈夫、天人師、佛、世尊。
X32n0616_p0033c11║爾時者，過去不可思議劫前時也。夫時無實法，依
X32n0616_p0033c12║於色心分位假立，隨俗分別不壞假名，世界悉也。
X32n0616_p0033c13║聞無量劫則知生死事長，生厭離心，為人悉也。劫
X32n0616_p0033c14║前有劫不生斷見，劫復一劫不生常見，對治悉也。
X32n0616_p0033c15║觀彼久遠猶若今日，十世古今不離當念，第一義
X32n0616_p0033c16║也。佛出彼時亦說三乘，則與今佛出五濁同。若云
X32n0616_p0033c17║三大阿僧祇劫積行成佛，即三藏相。若云了知時
X32n0616_p0033c18║劫性空，一念相應慧朗然大覺，即通佛相。若云不
X32n0616_p0033c19║可思議阿僧祇劫盡行法界無邊諸行，斷彼微細、
X32n0616_p0033c20║極微細二品愚已，爾乃成佛，應身徧坐百億樹下，
X32n0616_p0033c21║即別佛相。若云無量無數劫解之即一念，了知一
X32n0616_p0033c22║念之性即是亘古亘今之性，智入三世而無往來，
X32n0616_p0033c23║於剎那際三昧徧能示現剎海古今成菩提事，為
X32n0616_p0033c24║眾生故非生示生，即圓佛相。本迹者，如今釋迦久
X32n0616_p0034a01║成為本，王宮為迹，驗知彼佛亦復應爾。觀心者，觀
X32n0616_p0034a02║此一念五陰皆是因緣所生，即空即假即中，是名
X32n0616_p0034a03║有佛出現于世，從名字有佛乃至究竟有佛也。日
X32n0616_p0034a04║月燈明是別號，如來等是通號，一切諸佛皆有通
X32n0616_p0034a05║別二號，皆是隨世假立，即世界悉。聞名生善，即為
X32n0616_p0034a06║人悉。超過一切梵、魔、沙門、婆羅門等，即對治悉；若
X32n0616_p0034a07║聞諸佛名者，皆得不退轉于無上菩提，即第一義
X32n0616_p0034a08║悉。別號日月燈明者，日表慧，月表定，即自行德；燈
X32n0616_p0034a09║明是化他德。又日月燈表一心三智，當知前佛、後
X32n0616_p0034a10║佛自行同、化他同、一心三智同。又佛有無量德，應
X32n0616_p0034a11║有無量號，如華嚴明釋迦於此娑婆世界則有百
X32n0616_p0034a12║億十千名號，何況應身徧微塵國，名復何窮？然一
X32n0616_p0034a13║一名皆召實德，皆以窮劫說其功德，終不可盡。以
X32n0616_p0034a14║今例古，日月燈明何獨不然？通號如來等者，梵語
X32n0616_p0034a15║多陀阿伽度，亦云怛闥阿竭，此翻如來；梵語阿羅
X32n0616_p0034a16║訶，此翻應供，亦翻至真，亦翻無所著；梵語三藐三
X32n0616_p0034a17║佛陀，此翻正徧知，亦翻等正覺；梵語鞞侈遮羅那
X32n0616_p0034a18║三般那，此翻明行足；梵語修伽陀，此翻善逝，亦翻
X32n0616_p0034a19║好去；梵語路伽憊，此翻世間解；梵語阿耨多羅，此
X32n0616_p0034a20║翻無上士；梵語富樓沙曇藐婆羅提，此翻調御丈
X32n0616_p0034a21║夫；梵語舍多提婆摩㝹舍喃，此翻天人教師；梵語
X32n0616_p0034a22║佛陀，此翻知者、覺者；梵語路迦那他，此翻世尊。謂
X32n0616_p0034a23║具上十號真實功德，故為一切世間之尊。釋此十
X32n0616_p0034a24║號，須約四教及以開顯，茲不繁述。本迹觀心，例亦
X32n0616_p0034b01║可解。△三說法。
X32n0616_p0034b02║演說正法，初善、中善、後善，其義深遠，其語巧妙，純一
X32n0616_p0034b03║無雜，具足清白梵行之相。為求聲聞者說應四諦法，
X32n0616_p0034b04║度生老病死，究竟涅槃；為求辟支佛者說應十二因
X32n0616_p0034b05║緣法；為諸菩薩說應六波羅蜜，令得阿耨多羅三藐
X32n0616_p0034b06║三菩提，成一切種智。
X32n0616_p0034b07║此明昔佛為實施權，說頓說漸，開權顯實，同歸非
X32n0616_p0034b08║頓非漸，與今光中所見同，亦與釋迦佛說法同也。
X32n0616_p0034b09║初云演說正法，指頓教法。初、中、後三善，約頓教序、
X32n0616_p0034b10║正、流通三段。其義深遠，即頓教了義，二乘不能測
X32n0616_p0034b11║其底邊也。其語巧妙，即頓教之文，會理直說，悅菩
X32n0616_p0034b12║薩心也。純一無雜，謂頓教不與二乘共也。具足者，
X32n0616_p0034b13║頓教明滿字法門。清白者，頓教無二邊瑕穢。梵行
X32n0616_p0034b14║者，頓教無緣慈也。已上是明昔佛說頓，與今佛說
X32n0616_p0034b15║華嚴同，酬上聖主師子演說經法微妙第一之問
X32n0616_p0034b16║也。次云為求聲聞等者，是明昔佛施三，與今佛說
X32n0616_p0034b17║三藏，乃至方等、般若意同，酬上若人遭苦，乃至佛
X32n0616_p0034b18║子修種種行之問也。四諦有四種，具如玄義所明。
X32n0616_p0034b19║今為聲聞且說生滅相應之法，所謂三界果報實
X32n0616_p0034b20║苦，不可令樂，煩惱及業真是苦因，更無異因，因滅
X32n0616_p0034b21║則果滅，乃為究竟安樂滅苦之道，惟戒、定、慧，更無
X32n0616_p0034b22║餘道也。因緣亦有四種，如玄義。今為辟支且說思
X32n0616_p0034b23║議生滅相應之相，所謂無明、行是能引支，識、名色、
X32n0616_p0034b24║六入、觸、受是所引支，愛、取、有是能生支，生、老死是
X32n0616_p0034c01║所生支。所引所生即苦諦，能引能生即集諦，無明
X32n0616_p0034c02║滅乃至老死滅是滅諦，觀因緣智即道諦。聲聞根
X32n0616_p0034c03║鈍，故為總相說四諦法；辟支稍利，故為別相說因
X32n0616_p0034c04║緣法也。六波羅蜜、四教相，如前略明。若直明三藏、
X32n0616_p0034c05║六度，則屬阿含；若事理對論，而多以理奪事，則屬
X32n0616_p0034c06║方等；若帶事談理，而多以理融事，則屬般若也。後
X32n0616_p0034c07║云令得阿耨等者，是明昔佛開權顯實，與今佛法
X32n0616_p0034c08║華意同。若粗觀文勢，則令得等似單承為諸菩薩
X32n0616_p0034c09║句來；若細研語脉，則以令得等通結演說正法已
X32n0616_p0034c10║下之意。蓋從初說頓，即令眾生得成一切種智；其
X32n0616_p0034c11║未成者，循循善誘，以三藏、通、別、兼、但、對、帶等種種
X32n0616_p0034c12║方便而成熟之，或定不定，或顯或密，事非一概。來
X32n0616_p0034c13║至法華，則若聲聞，若辟支，若事度，乃至若華嚴中
X32n0616_p0034c14║所兼之別，無不令得無上菩提，成就一切種智也。
X32n0616_p0034c15║此即酬上光中見他土佛涅槃起塔之問，以光中
X32n0616_p0034c16║但見他土涅槃佛事，不見他土法華會席，因此致
X32n0616_p0034c17║疑，成發起序。今引古事，同顯此法華為最後了義
X32n0616_p0034c18║極談，過此以往，更無可說，唯有非滅唱滅而已。一
X32n0616_p0034c19║代時教，究竟結歸，獨在此經，三世十方，無不咸爾，
X32n0616_p0034c20║稱之為妙，豈徒然哉！初引一佛同竟。△次引二萬
X32n0616_p0034c21║佛同。
X32n0616_p0034c22║次復有佛，亦名日月燈明；次復有佛，亦名日月燈明；
X32n0616_p0034c23║如是二萬佛皆同一字，號日月燈明；又同一姓，姓頗
X32n0616_p0034c24║羅墮。彌勒當知，初佛、後佛皆同一字，名日月燈明，十
X32n0616_p0035a01║號具足，所可說法初、中、後善。
X32n0616_p0035a02║前佛後佛無不施頓施漸，會入非頓非漸，而文殊
X32n0616_p0035a03║巧說不事繁文，故于初佛廣明頓漸已同，不過略
X32n0616_p0035a04║點開顯。於今二萬諸佛但明名同姓同及十號同
X32n0616_p0035a05║說法善同，至最後佛方乃廣明現同及當同也。日
X32n0616_p0035a06║月燈明既稱為名，亦稱為字亦稱為號，故知名字
X32n0616_p0035a07║號三秖是假立本無親疎，不似今人妄生分別有
X32n0616_p0035a08║諱不諱。頗羅墮者，此翻捷疾，亦翻利根，亦翻滿語
X32n0616_p0035a09║婆羅門姓。觀心釋者，十善各具百界千如為一萬，
X32n0616_p0035a10║自行化他滿足為二萬。△三、引最後佛同，又三：初、
X32n0616_p0035a11║曾見事與今已同，二、曾見事與今現同，三、曾見事
X32n0616_p0035a12║與今當同。今初。
X32n0616_p0035a13║其最後佛未出家時，有八王子：一名、有意，二名、善意，
X32n0616_p0035a14║三名、無量意，四名、寶意，五名、增意，六名、除疑意，七名、
X32n0616_p0035a15║響意，八名、法意。是八王子威德自在，各領四天下。是
X32n0616_p0035a16║諸王子聞父出家得阿耨多羅三藐三菩提，悉捨王
X32n0616_p0035a17║位，亦隨出家，發大乘意，常修梵行，皆為法師，已於千
X32n0616_p0035a18║萬佛所植諸善本。
X32n0616_p0035a19║昔佛八子，今佛一子，數雖不等，並出同居之土。土
X32n0616_p0035a20║有見思，俱示有子。有子事同，一八赴緣，各有所表。
X32n0616_p0035a21║一子表一道清淨，八子表八正道也。又昔佛子發
X32n0616_p0035a22║大乘意，今佛子住小乘果。此云何同？昔化道已竟，
X32n0616_p0035a23║顯本事彰，故云發大乘意。今未發迹，猶言羅漢。至
X32n0616_p0035a24║下文顯本，即是菩薩，其意則同。各領四天下，是金
X32n0616_p0035b01║輪王。有云：輪王必不值佛。此殆不然。△二、曾見事
X32n0616_p0035b02║與今現同二：初、現瑞同，二、疑念同。初又二：初、此土
X32n0616_p0035b03║六瑞同，二、他土六瑞同。今初。
X32n0616_p0035b04║是時，日月燈明佛說大乘經，名無量義教菩薩法，佛
X32n0616_p0035b05║所護念。說是經已，即於大眾中結加趺坐，入於無量
X32n0616_p0035b06║義處三昧，身心不動。是時，天雨曼陀羅華、摩訶曼陀
X32n0616_p0035b07║羅華、曼殊沙華、摩訶曼殊沙華，而散佛上及諸大眾，
X32n0616_p0035b08║普佛世界六種震動。爾時，會中比丘、比丘尼、優婆塞、
X32n0616_p0035b09║優婆夷，天、龍、夜叉、乾闥婆、阿修羅、迦樓羅、緊那羅、摩
X32n0616_p0035b10║睺羅伽、人、非人，及諸小王、轉輪聖王等，是諸大眾得
X32n0616_p0035b11║未曾有，歡喜合掌，一心觀佛。爾時，如來放眉間白毫
X32n0616_p0035b12║相光，照東方萬八千土，靡不周徧。
X32n0616_p0035b13║△二、他土六瑞同
X32n0616_p0035b14║如今所見，是諸佛土。
X32n0616_p0035b15║但云如今所見，文略義周矣。初、現瑞同竟。△二、疑
X32n0616_p0035b16║念同
X32n0616_p0035b17║彌勒當知，爾時會中有二十億菩薩樂欲聽法，是諸
X32n0616_p0035b18║菩薩見此光明普照佛土得未曾有，欲知此光所為
X32n0616_p0035b19║因緣。
X32n0616_p0035b20║既云欲知此光所為因緣，理應亦有發問、答問二
X32n0616_p0035b21║序，不俟費辭也。二、曾見事與今現同竟。△三、曾見
X32n0616_p0035b22║事與今當同五：初、因人說法同，二、時節同，三、唱滅
X32n0616_p0035b23║同，四、授記同，五、滅後通經同。今初。
X32n0616_p0035b24║時，有菩薩名曰妙光，有八百弟子。是時，日月燈明佛
X32n0616_p0035c01║從三昧起，因妙光菩薩說大乘經，名妙法蓮華，教菩
X32n0616_p0035c02║薩法，佛所護念。
X32n0616_p0035c03║昔佛起定，因妙光菩薩說經；今佛起定，因舍利弗
X32n0616_p0035c04║說經。舍利弗為羅睺師，昔妙光為八王子師，故云
X32n0616_p0035c05║同也。又舍利弗既得授記，實是菩薩。昔妙光聞法
X32n0616_p0035c06║華時，何必不示作聲聞？△二時節同。
X32n0616_p0035c07║六十小劫不起于座。時會聽者亦坐一處。六十小劫
X32n0616_p0035c08║身心不動。聽佛所說謂如食頃。是時眾中無有一人。
X32n0616_p0035c09║若身若心而生懈倦。
X32n0616_p0035c10║此與下文五十小劫謂如半日同也。佛力所加，故
X32n0616_p0035c11║令忘長見短，下當廣釋。△三、唱滅同。
X32n0616_p0035c12║日月燈明佛於六十小劫說是經已，即於梵、魔、沙門、
X32n0616_p0035c13║婆羅門、天、人、阿修羅眾中，而宣此言：如來於今日中
X32n0616_p0035c14║夜，當入無餘涅槃。
X32n0616_p0035c15║昔說法華，即唱入滅。今佛于寶塔品中，亦言如來
X32n0616_p0035c16║不久當入涅槃。化道已足，唱滅事齊也。梵是色界
X32n0616_p0035c17║主，魔是欲界主。沙門，此云勤息，出家之都名。婆羅
X32n0616_p0035c18║門，此云淨裔，亦云梵志，在家之尊姓。天、人、阿修羅，
X32n0616_p0035c19║略舉三種善道，並皆從勝，取其易入佛法耳。△四、
X32n0616_p0035c20║授記同。
X32n0616_p0035c21║時有菩薩名曰德藏，日月燈明佛即授其記，告諸比
X32n0616_p0035c22║丘：是德藏菩薩次當作佛，號曰淨身多陀阿伽度、阿
X32n0616_p0035c23║羅訶、三藐三佛陀。
X32n0616_p0035c24║授聲聞記是此經正宗，不應預洩。今云授補處記，
X32n0616_p0036a01║則與釋迦授彌勒記同也。問：法華中不曾授彌勒
X32n0616_p0036a02║記，豈應引同？答：但得彼此一代化齊，于義即足，何
X32n0616_p0036a03║必拘拘微細強配？況法華梵文積至八里，來者無
X32n0616_p0036a04║幾，安知梵冊無記囑補處之文？授記中略舉三號，
X32n0616_p0036a05║若三若十，平等平等。△五、滅後通經同三：初、正明
X32n0616_p0036a06║入滅，二、明滅後通經利益，三、結會古今。今初。
X32n0616_p0036a07║佛授記已，便於中夜入無餘涅槃。
X32n0616_p0036a08║授記便入涅槃者，雖復出同居土，五濁未甚，故不
X32n0616_p0036a09║必更說大涅槃經。如此土迦葉佛，亦於說法華畢，
X32n0616_p0036a10║即涅槃也。然無餘涅槃，義通大小，略須申明。有人
X32n0616_p0036a11║云：小乘以果縛尚在，名為有餘；身智俱灰，名為無
X32n0616_p0036a12║餘。大乘以五住究盡，乃名無餘。此亦一往釋耳。統
X32n0616_p0036a13║論涅槃，則有三種：一、性淨涅槃，凡聖平等，即法身
X32n0616_p0036a14║德；二、圓淨涅槃，出障圓明，即般若德；三、方便淨涅
X32n0616_p0036a15║槃，為眾生故，非生示生，非滅示滅，即解脫德。又唯
X32n0616_p0036a16║識明有四涅槃：一、自性清淨涅槃，佛與眾生平等
X32n0616_p0036a17║共有，不關修得；二、有餘依涅槃，謂真如出煩惱障，
X32n0616_p0036a18║餘依未滅，三乘初證無學道時所得也；三、無餘依
X32n0616_p0036a19║涅槃，謂煩惱既盡，苦依亦滅，三乘無學身智盡時
X32n0616_p0036a20║所證也；四、無住處涅槃，謂真如兼復出所知障，大
X32n0616_p0036a21║悲般若常所輔翼，不住生死，不住涅槃，盡未來際，
X32n0616_p0036a22║寂而常照，利益眾生也。今以四對三，令義可識。自
X32n0616_p0036a23║性清淨，即是性淨。有餘無餘，出煩惱障；無住，出所
X32n0616_p0036a24║知障，即是圓淨。從體起用，數數唱生唱滅，而實非
X32n0616_p0036b01║生非滅，即方便淨。唯識又云：一切眾生，但有初一。
X32n0616_p0036b02║二乘無學，容有前三。唯我世尊，可言具四。蓋性淨
X32n0616_p0036b03║法身，含生共有，故皆有初一。二乘證無學時，是有
X32n0616_p0036b04║餘依，不名無餘。逮入滅時，既名無餘，不名有餘。此
X32n0616_p0036b05║則先後不俱，故云容有前三。如來坐菩提樹，成等
X32n0616_p0036b06║正覺，所有身心，非復有漏，苦依永盡，名無餘依。非
X32n0616_p0036b07║苦依在，謂真常五蘊，名有餘依。不住二邊，名無住
X32n0616_p0036b08║處。此則四涅槃義，同時具足，故云可言具四。由是
X32n0616_p0036b09║言之，初成正覺，即已圓入四種涅槃。今言中夜入
X32n0616_p0036b10║寂，是為同居鈍根，示同二乘滅度耳，乃方便淨之
X32n0616_p0036b11║妙用。非滅唱滅，滅何嘗滅也哉。△二、明滅後通經
X32n0616_p0036b12║利益。
X32n0616_p0036b13║佛滅度後，妙光菩薩持妙法蓮華經，滿八十小劫，為
X32n0616_p0036b14║人演說。日月燈明佛八子，皆師妙光，妙光教化，令其
X32n0616_p0036b15║堅固阿耨多羅三藐三菩提。是諸王子，供養無量百
X32n0616_p0036b16║千萬億佛已，皆成佛道。其最後成佛者，名曰然燈。八
X32n0616_p0036b17║百弟子中，有一人號曰求名，貪著利養，雖復讀誦眾
X32n0616_p0036b18║經，而不通利，多所忘失，故號求名。是人亦以種諸善
X32n0616_p0036b19║根因緣故，得值無量百千萬億諸佛，供養恭敬，尊重
X32n0616_p0036b20║讚歎。
X32n0616_p0036b21║滅後明通經之時，妙光明通經之人，八十小劫明
X32n0616_p0036b22║通經久近，八子及求名等明通經利益。堅固者久
X32n0616_p0036b23║已先成，求名者次補佛處。雙顯佛道因緣，全賴師
X32n0616_p0036b24║友，亦全由修證，二俱不誣矣。△三、結會古今。
X32n0616_p0036c01║彌勒當知，爾時妙光菩薩豈異人乎？我身是也。求名
X32n0616_p0036c02║菩薩，汝身是也。
X32n0616_p0036c03║明通經利益，引八子八百，乃至結會古今者，近則
X32n0616_p0036c04║釋疑，密開壽量也。或疑彌勒補處不應問，文殊非
X32n0616_p0036c05║補處不應答。今明彌勒在八百數，宜應有問。文殊
X32n0616_p0036c06║先復為師，弘通妙法，故釋疑非謬。又八子最小，成
X32n0616_p0036c07║然燈佛，然燈乃授釋迦佛記。今文殊本以師祖，復
X32n0616_p0036c08║為釋迦弟子，師弟無定，將密顯生非生、滅非滅也。
X32n0616_p0036c09║問：彌勒昔見諸佛，曾聞法華，何故疑問？答：時眾機
X32n0616_p0036c10║宜，應須扣發耳。三、廣舉曾見以答竟。△四、分明判
X32n0616_p0036c11║答
X32n0616_p0036c12║今見此瑞與本無異，是故惟忖：今日如來當說大乘
X32n0616_p0036c13║經，名妙法蓮華，教菩薩法，佛所護念。
X32n0616_p0036c14║今昔六瑞既同，惟忖決定不謬。當說大乘，決定前
X32n0616_p0036c15║說法瑞也；名妙法蓮華，決定前雨華瑞也；教菩薩
X32n0616_p0036c16║法，決定前眾喜瑞也；佛所護念，決定前地動瑞也。
X32n0616_p0036c17║為答之法先微後著，故今明判顯向非疑，豈文殊
X32n0616_p0036c18║大聖先思後當耶？答問序中初長文竟。△二、偈頌
X32n0616_p0036c19║二：初、頌廣舉曾見以答，二、頌分明判答。初中二：初、
X32n0616_p0036c20║頌一佛同，二、頌最後佛同。不頌惟忖及略舉，但頌
X32n0616_p0036c21║廣舉。就廣舉中，但頌初後而略中間，足可顯義，不
X32n0616_p0036c22║俟繁文也。今初。
X32n0616_p0036c23║爾時文殊師利於大眾中，欲重宣此義，而說偈言：
X32n0616_p0036c24║我念過去世，無量無數劫，有佛人中尊，號日月燈明。
X32n0616_p0037a01║世尊演說法，度無量眾生，無數億菩薩，令入佛智慧。
X32n0616_p0037a02║此頌上時節名號及說法等。△二、頌最後佛同，為
X32n0616_p0037a03║三：初、頌曾見事與今已同，二、頌曾見事與今現同，
X32n0616_p0037a04║三、頌曾見事與今當同。今初。
X32n0616_p0037a05║佛未出家時，所生八王子，見大聖出家，亦隨修梵行。
X32n0616_p0037a06║△二、頌曾見事與今現同，又二：初、頌現瑞同，二、頌
X32n0616_p0037a07║疑念同。初又二：初、頌此土六瑞同，二、頌他土六瑞
X32n0616_p0037a08║同。今初。
X32n0616_p0037a09║時佛說大乘，經名無量義，於諸大眾中，而為廣分別。
X32n0616_p0037a10║佛說此經已，即於法座上，加趺坐三昧，名無量義處。
X32n0616_p0037a11║天雨曼陀華，天鼓自然鳴，諸天龍鬼神，供養人中尊。
X32n0616_p0037a12║一切諸佛土，即時大震動，佛放眉間光，現諸希有事。
X32n0616_p0037a13║頌中長出天鼓自鳴，表方便品初無問自說也。現
X32n0616_p0037a14║諸希有事，即總頌諸瑞也。△二、頌他土六瑞同。長
X32n0616_p0037a15║文但略云：如今所見，是諸佛土。今頌則廣。然文雖
X32n0616_p0037a16║錯，縱變化，總不出六瑞意也。
X32n0616_p0037a17║此光照東方，萬八千佛土，示一切眾生，生死業報處。
X32n0616_p0037a18║有見諸佛土，以眾寶莊嚴，瑠璃玻瓈色，斯由佛光照。
X32n0616_p0037a19║此頌見彼土六趣瑞，而兼顯諸土淨穢不同。
X32n0616_p0037a20║及見諸天人，龍神夜叉眾，乾闥緊那羅，各供養其佛。
X32n0616_p0037a21║此頌意顯六趣中有佛界機也。
X32n0616_p0037a22║又見諸如來，自然成佛道，身色如金山，端嚴甚微妙。
X32n0616_p0037a23║如淨瑠璃中，內現真金像，世尊在大眾，敷演深法義。
X32n0616_p0037a24║此頌見彼佛及聞說法瑞也。自然成佛道者，方便
X32n0616_p0037b01║道則加心修習，發真道即任運自然，與理合也。藏
X32n0616_p0037b02║佛一坐任運三十四心，通佛一念相應不加功力，
X32n0616_p0037b03║別圓妙覺本得自然。自然成佛道是報身，瑠璃是
X32n0616_p0037b04║法身本淨，金像是應物現形，深法義即頓教大乘。
X32n0616_p0037b05║一一諸佛土，聲聞眾無數，因佛光所照，悉見彼大眾。
X32n0616_p0037b06║或有諸比丘，在於山林中，精進持淨戒，猶如護明珠。
X32n0616_p0037b07║此頌見彼土四眾得道瑞也。舉聲聞以該藏教三
X32n0616_p0037b08║乘，舉比丘以該四眾，或以第二偈屬下六度亦可。
X32n0616_p0037b09║又見諸菩薩，行施忍辱等，其數如恒沙，斯由佛光照。
X32n0616_p0037b10║又見諸菩薩，深入諸禪定，身心寂不動，以求無上道。
X32n0616_p0037b11║又見諸菩薩，知法寂滅相，各於其國土，說法求佛道。
X32n0616_p0037b12║此頌見彼土菩薩行行瑞也。六度既通，四教以擬，
X32n0616_p0037b13║方等般若，悉與東方及此土同。初頌現瑞同竟。△
X32n0616_p0037b14║二、頌疑念同。
X32n0616_p0037b15║爾時四部眾，見日月燈佛，現大神通力，其心皆歡喜，
X32n0616_p0037b16║各各自相問：是事何因緣？
X32n0616_p0037b17║二頌曾見事，與今現同竟。△三、頌曾見事與今當
X32n0616_p0037b18║同五：初、頌因人說法，二、頌時節，三、頌唱滅，四、頌授
X32n0616_p0037b19║記，五、頌滅後通經。今初。
X32n0616_p0037b20║天人所奉尊，適從三昧起，讚妙光菩薩：汝為世間眼，
X32n0616_p0037b21║一切所歸信，能奉持法藏，如我所說法，唯汝能證知。
X32n0616_p0037b22║世尊既讚歎，令妙光歡喜，說是法華經。
X32n0616_p0037b23║△二頌時節。
X32n0616_p0037b24║滿六十小劫，不起於此座。所說上妙法，是妙光法師，
X32n0616_p0037c01║悉皆能受持。
X32n0616_p0037c02║下文譬說周竟，便告舍利弗云無智人中莫說此
X32n0616_p0037c03║經等，當知妙光悉皆受持，正與今時舍利弗受佛
X32n0616_p0037c04║付囑同也。△三頌唱滅。
X32n0616_p0037c05║佛說是法華，令眾歡喜已，尋即於是日，告於天人眾：
X32n0616_p0037c06║諸法實相義，已為汝等說，我今於中夜，當入於涅槃。
X32n0616_p0037c07║汝一心精進，當離於放逸，諸佛甚難值，億劫時一遇。
X32n0616_p0037c08║文中有唱滅，有囑累。囑累，如遺教也。△四頌授記。
X32n0616_p0037c09║世尊諸子等，聞佛入涅槃，各各懷悲惱，佛滅一何速。
X32n0616_p0037c10║聖主法中王，安慰無量眾，我若滅度後，汝等勿憂怖。
X32n0616_p0037c11║是德藏菩薩，於無漏實相，心已得通達，其次當作佛，
X32n0616_p0037c12║號曰為淨身，亦度無量眾。
X32n0616_p0037c13║文中有悲泣、有慰喻，因悲泣故慰喻，因慰喻故授
X32n0616_p0037c14║補處佛記，例如今佛將未度眾生付彌勒也。△五、
X32n0616_p0037c15║頌滅後通經，又三：初、頌示滅供養精進，二、頌滅後
X32n0616_p0037c16║通經利益，三、頌結會古今。今初。
X32n0616_p0037c17║佛此夜滅度，如薪盡火滅，分布諸舍利，而起無量塔。
X32n0616_p0037c18║比丘比丘尼，其數如恒沙，倍復加精進，以求無上道。
X32n0616_p0037c19║長文但云涅槃，頌中兼明起塔及四眾精進求道，
X32n0616_p0037c20║所謂應以涅槃而得度者，即現涅槃而度脫之也。
X32n0616_p0037c21║薪盡火滅者，小乘以果報身為薪，智慧為火，慧依
X32n0616_p0037c22║報身，身滅智亡，則一滅永滅。大乘以機為薪，逗應
X32n0616_p0037c23║為火，眾生機盡，應形斯滅，應徧法界，不知其盡也。
X32n0616_p0037c24║△二、頌滅後通經利益。
X32n0616_p0038a01║是妙光菩薩，奉持佛法藏，八十小劫中，廣宣法華經。
X32n0616_p0038a02║是諸八王子，妙光所開化，堅固無上道，當見無數佛。
X32n0616_p0038a03║供養諸佛已，隨順行大道，相繼得成佛，轉次而授記。
X32n0616_p0038a04║最後天中天，號曰然燈佛，諸仙之導師，度脫無量眾。
X32n0616_p0038a05║是妙光法師，時有一弟子，心常懷懈怠，貪著於名利。
X32n0616_p0038a06║求名利無厭，多遊族姓家，棄捨所習誦，廢忘不通利。
X32n0616_p0038a07║以是因緣故，號之為求名，亦行眾善業，得見無數佛。
X32n0616_p0038a08║供養於諸佛，隨順行大道，具六波羅蜜，今見釋師子。
X32n0616_p0038a09║其後當作佛，號名曰彌勒，廣度諸眾生，其數無有量。
X32n0616_p0038a10║△三頌結會古今。
X32n0616_p0038a11║彼佛滅度後，懈怠者汝是，妙光法師者，今則我身是。
X32n0616_p0038a12║初頌廣舉曾見以答竟。△二、頌分明判答三：初、頌
X32n0616_p0038a13║說法華經，二、頌教菩薩法，三、頌佛所護念。今初。
X32n0616_p0038a14║我見燈明佛，本光瑞如此，以是知今佛，欲說法華經。
X32n0616_p0038a15║△二、頌教菩薩法。
X32n0616_p0038a16║今相如本瑞，是諸佛方便，今佛放光明，助發實相義。
X32n0616_p0038a17║諸人今當知，合掌一心待，佛當雨法雨，充足求道者。
X32n0616_p0038a18║△三、頌佛所護念。
X32n0616_p0038a19║諸求三乘人，若有疑悔者，佛當為除斷，令盡無有餘。
X32n0616_p0038a20║前文彌勒釋四伏難，令文殊必答，此分明判答中
X32n0616_p0038a21║文殊斷四伏疑，令彌勒莫更問也。初第一疑，因文
X32n0616_p0038a22║殊廣引先佛曾說法華，故彌勒潛疑，欲問諸佛赴
X32n0616_p0038a23║緣人時各異，古佛雖名法華，今佛何必如此？文殊
X32n0616_p0038a24║即以第一偈斷云：我見燈明佛，本光瑞如此，以是
X32n0616_p0038b01║知今佛，欲說法華經。此斷其疑名也。彌勒因此又
X32n0616_p0038b02║疑：自有名同義同，亦有名同義異，此名何所顯召？
X32n0616_p0038b03║文殊即以第二偈斷云：今相如本瑞，是諸佛方便，
X32n0616_p0038b04║今佛放光明，助發實相義。此斷其疑體也。彌勒又
X32n0616_p0038b05║疑：實相無相，何人會之？文殊即以第三偈斷云：諸
X32n0616_p0038b06║人今當知，合掌一心待，佛當雨法雨，充足求道者。
X32n0616_p0038b07║此斷其疑宗也。彌勒因此又疑：佛雨法雨，止洽菩
X32n0616_p0038b08║薩，亦潤二乘否耶？文殊即以第四偈斷云：諸求三
X32n0616_p0038b09║乘人，若有疑悔者，佛當為除斷，令盡無有餘。此斷
X32n0616_p0038b10║其疑用也。彌勒聯翩構疑，文殊頻煩為斷，既事窮
X32n0616_p0038b11║理盡，即得之於懷，可謂善於問答，具二莊嚴矣（事窮
X32n0616_p0038b12║謂名等三，理盡謂所顯之體）。迹門開權顯實中，初序段竟。
X32n0616_p0038b13║
X32n0616_p0038b14║妙法蓮華經台宗會義卷一之二
X32n0616_p0038b15║
X32n0616_p0038b16║
X32n0616_p0038b17║妙法蓮華經台宗會義卷一之三
X32n0616_p0038b18║
X32n0616_p0038b19║古吳後學藕益　智旭　述
X32n0616_p0038b20║△釋序品竟。次釋方便品。
X32n0616_p0038b21║方便品第二
X32n0616_p0038b22║此一經之正宗，萬法之都會，證信證此，發起發此，
X32n0616_p0038b23║譬喻譬此，乃至流通通此。釋此為二：先略次廣。略
X32n0616_p0038b24║中為二：初正釋，次料簡。正釋有三：一云、方者，法也；
X32n0616_p0038c01║便者，用也。法有方圓，用有差會，三權是矩是方，一
X32n0616_p0038c02║實是規是圓。若智詣於矩，則善用偏法逗會眾生；
X32n0616_p0038c03║若智詣於規，則善用圓法逗會眾生。如經令離諸
X32n0616_p0038c04║著，出三界苦，是故如來殷勤稱歎方便。蓋隨眾生
X32n0616_p0038c05║欲，非佛本懷，此可釋他經，非今品意。二云、方便者，
X32n0616_p0038c06║門也。門為能通，通于所通，方便權略，皆為真實作
X32n0616_p0038c07║門。真實得顯，功由方便，從能顯得名，故以門釋方
X32n0616_p0038c08║便。如經開方便門，示真實相，此義可釋他經，非今
X32n0616_p0038c09║品意。三云、方者，秘也；便者，妙也。於昔成秘，今開成
X32n0616_p0038c10║妙，妙達於方，即是真秘。點內衣裏無價寶珠與王
X32n0616_p0038c11║頂上惟有一珠，無二無別；指客作人是長者子，亦
X32n0616_p0038c12║無二無別。方便及門，即是秘妙。如經唯我知是相，
X32n0616_p0038c13║十方佛亦然，止止不須說，我法妙難思，故以秘釋
X32n0616_p0038c14║方，以妙釋便，正是今品意也。次料簡者，第一、釋是
X32n0616_p0038c15║體外方便化物之權，隨他意語；第二、釋亦是體外
X32n0616_p0038c16║方便自行化他之權，是隨自他意語；第三、釋是同
X32n0616_p0038c17║體方便即自行之權，乃為隨自意語。又第一、釋方
X32n0616_p0038c18║便非能入非所入；第二、釋方便是能入非所入；第
X32n0616_p0038c19║三、釋方便即能入是所入。又第一、釋方便是秘而
X32n0616_p0038c20║非妙；第二、釋方便秘堪入妙；第三、釋方便秘即是
X32n0616_p0038c21║妙。據正法華，名善權品。權即方便，無二無別。低頭
X32n0616_p0038c22║舉手，皆成佛道。方便善權，皆真實也。先略釋竟。次
X32n0616_p0038c23║廣釋者，破古不錄。今品是如來方便，攝一切法，如
X32n0616_p0038c24║空包色，若海納流。豈可但以一枝一派，釋法界之
X32n0616_p0039a01║大都耶？今明權實者，先作四句，謂一切法皆權，一
X32n0616_p0039a02║切法皆實，一切法皆亦權亦實，一切法皆非權非
X32n0616_p0039a03║實。一切法權者，如文云：諸法如是相、性、體、力、作、因
X32n0616_p0039a04║緣、果報、本末等，介爾有言，皆是權也（有言不出千如百界）。一
X32n0616_p0039a05║切法實者，如文云：如來巧說諸法，悅可眾心，眾心
X32n0616_p0039a06║以入實為悅（被機之意）。又云：諸法從本來，常自寂滅相
X32n0616_p0039a07║（諸法之本）。又云：如來所說，皆悉到於一切智地（化儀之宗）。又
X32n0616_p0039a08║云：皆實不虗（本行之源）。又大經云：四句皆不可說也（亡教
X32n0616_p0039a09║之理，諸文皆以入證為實。故知有說無說，無不皆以真實為本）。一切法皆亦權亦
X32n0616_p0039a10║實者，如文云：諸法如實相，是雙明一切亦權亦實。
X32n0616_p0039a11║例如不淨觀，亦實亦虗（治欲故實，假想故虗。秪此一觀，是實是虛，何妨一法
X32n0616_p0039a12║亦權亦實）。一切法皆非權非實者，如文云：非如非異。又
X32n0616_p0039a13║云：亦復不行上中下法、有為無為、實不實法，非虗
X32n0616_p0039a14║非實，如實相也。若一切法皆權，何所不破？縱令百
X32n0616_p0039a15║千種師，一一師作百千種說，無不是權。如來有所
X32n0616_p0039a16║說，尚復是權，況復人師，寧得非權？若一切法皆實，
X32n0616_p0039a17║又何所不破？唯此一事實，餘二則非真，但一究竟
X32n0616_p0039a18║道，寧得眾多究竟道耶？諸師異解皆破入實，寧復
X32n0616_p0039a19║保其巢窟？若一切法皆亦權亦實，復何所不破？一
X32n0616_p0039a20║切悉有權有實，那得自是一途，非他異解？一一法
X32n0616_p0039a21║中皆有權實，不得一向權、一向實也。若一切法皆
X32n0616_p0039a22║非權非實，復何所不破？何復紛紜，強生建立？直列
X32n0616_p0039a23║名尚自如此，況論旨趣耶？須曉四句秖一法性，法
X32n0616_p0039a24║性秖是真如、實相、如如、涅槃，以法性體不違諸法、
X32n0616_p0039b01║不受諸法、不住諸法、不入諸法，故一一名字、一一
X32n0616_p0039b02║心法、一一句偈、一一因果、一一凡聖、一一依正，乃
X32n0616_p0039b03║至下文十雙，無非法界，自在無礙，其義可成，具如
X32n0616_p0039b04║不二十門所說。若本若末，體理無殊，說而不說，不
X32n0616_p0039b05║說而說，照性非遠，自在無窮。雖復無窮，不出四句，
X32n0616_p0039b06║四句無句，無句而句，句句徧收十方佛法。但法華
X32n0616_p0039b07║前教教四句，句句未暢，來至此會，一味無殊，具如
X32n0616_p0039b08║藥草喻中，差即無差，無差即差。今就第三亦權亦
X32n0616_p0039b09║實句更開十法，就十法中為八番解釋：初、列名；二、
X32n0616_p0039b10║生起；三、解釋；四、引證；五、結十為三種權實；六、分別
X32n0616_p0039b11║三種權實，照三種二諦；七、約諸經判權實；八、約本
X32n0616_p0039b12║迹判權實。（開章別釋者，已知諸法互融徧入，舉實即實中有權，乃指此權為方便品；舉權
X32n0616_p0039b13║即是不思議權，此權有實，乃以此權名方便品；舉亦權亦實，則各有所歸，此乃相即之兩亦，攝三之兩亦，
X32n0616_p0039b14║故用即真實之方便為方便品。舉非權非實，則秪是方便之理，理收三句皆方便品，是則句句皆徧皆方
X32n0616_p0039b15║便品，何必約第三句更開十法？一者名便，具權實故；二者義便，所攝徧故。餘句義便而名不便，餘三雖有
X32n0616_p0039b16║權義而權名，不如第三即名即具，用此即實而權為今品也。故下十雙，雙雙皆具權實之名，皆取即實而
X32n0616_p0039b17║權為方便品，況初三總釋皆冠十文八門故也。若不爾者，非方便之事理乃至悉檀，非列方便中法相之
X32n0616_p0039b18║名，乃至非今經之本迹十義，十義無二本迹似殊，本迹雖殊不思議一，十義相別實相一如，為眾生故列
X32n0616_p0039b19║名生起乃至本迹，事理乃至悉檀不同，得意忘言言說解脫，若見此意常默常說言行無違，還以此旨而
X32n0616_p0039b20║為觀境，使彼觀境昭然可觀，諸釋所無良由於此。然此八中前七迹門、第八本門，本雖未至權實理徧，故
X32n0616_p0039b21║下文云是我方便，諸佛亦然，故方便之名通於本迹。又此八門次第意者，若不列名無以解釋，若不生起
X32n0616_p0039b22║迷於詮次，解釋正示十文相狀，引證為防不信者故，結歸為明品元意故，分別為令釋品有歸，判釋令知
X32n0616_p0039b23║粗妙有在，如是方顯品之深旨。又預辯本迹，令識本地實權自他，方顯大途久近之化）。初列
X32n0616_p0039b24║名者，一事理權實；二、理教權實；三、教行權實；四、縛
X32n0616_p0039c01║脫權實；五、因果權實；六、體用權實；七、漸頓權實；八、
X32n0616_p0039c02║開合權實；九、通別權實；十、悉檀權實。二、生起者，從
X32n0616_p0039c03║無住本立一切法。無住者，理也；一切法者，事也。由
X32n0616_p0039c04║理事故有教，由教故有行，由行故有縛脫，由脫故
X32n0616_p0039c05║成因果，由果故體顯能用，由用故有漸頓之化，由
X32n0616_p0039c06║開漸頓故有開合，由開合故有通別益，分別兩益
X32n0616_p0039c07║故有四悉檀也。（此十雙中，初五從因至果，後五果家勝用。因中若無前四，則因義淺
X32n0616_p0039c08║狹；若無後五，則果用粗近。于中教是聖化，且以受者得名。又復文標能化，義須對所，故後五雙惟體用中
X32n0616_p0039c09║一隻對所，餘四並從能對得名。又此亦與十妙義同，若不爾者，誰知方便須具十法？誰知十法義徧一經？
X32n0616_p0039c10║若無十法，乃成經文，不詮因果及以能所，是故十雙皆窮至要，方是今經之十雙也。若爾，一經始終皆名
X32n0616_p0039c11║方便，並指前教以為所開，方乃可云此經方便。故知序中證信發起方便，譬喻秪是比况方便，因緣秪是
X32n0616_p0039c12║往昔方便，本門秪是久遠方便，流通秪是諸佛菩薩通法方便，由是方便，故名真實。若得此意，如觀掌果，
X32n0616_p0039c13║法華一部方寸可知，一代教門剎那便識，因果自他共成一法，十方三世無懷異求。以十法乘而觀察之，
X32n0616_p0039c14║法華三昧投足有地，無上佛果修途可期。）三、解釋者，一、理事權實。理是
X32n0616_p0039c15║真如，真如本淨，有佛無佛常不變易，故名理為實。
X32n0616_p0039c16║事是心意識等起淨不淨業，改動不定，故名事為
X32n0616_p0039c17║權。若非理，則無以立事。若非事，則不能顯理。事有
X32n0616_p0039c18║顯理之功，是故殷勤稱歎方便。（誰肯以三界有漏心等，以為如來之
X32n0616_p0039c19║所稱歎方便品耶？若不爾者，為令眾生，其義安在？世間相言，如何消釋？）二、理教權實。
X32n0616_p0039c20║總前理事，皆名為理。例如真俗，俱稱為諦。諸佛體
X32n0616_p0039c21║之，而得成聖。聖者，正實也。欲以已法下被眾生，因
X32n0616_p0039c22║理設教，教即權也。非教無以顯理，是故如來稱歎
X32n0616_p0039c23║方便。（無明法性，乃至界外一切諸法，皆是所詮。此心意識，名之與體，具足一切界外法故。誰知
X32n0616_p0039c24║法華之教，以此等法而為所詮？若不爾者，邪見嚴王，惡逆調達，從何而得？果教譚此，能詮亦權。故知其教，
X32n0616_p0040a01║秪詮其理。自非今經，誰肯歎此詮迷之教為方便品？若不爾者，從三昧起，所歎者何？）三、教行
X32n0616_p0040a02║權實。依教求理，則生正行。行有進趣深淺之殊，故
X32n0616_p0040a03║行名權。教無進趣深淺之異，故教名實。非教無以
X32n0616_p0040a04║立行，非行無以會教。會教由行，是故稱歎方便。（若不
X32n0616_p0040a05║爾者，如來方便波羅蜜等，何所證耶？）四、縛脫權實。行違理則縛，縛是
X32n0616_p0040a06║虗妄，故名權。行順理則生解，解冥於理，故名實。（諸經
X32n0616_p0040a07║地前，尚自違理，未開權故。此經彈指，無非佛因，以顯實故。）非縛無由求脫，得脫
X32n0616_p0040a08║由縛，如因屍渡海，是故稱歎方便。（誰知此經，佛以惡行，亦得名為
X32n0616_p0040a09║善巧方便。死屍之譬，徧通一切）。五、因果權實。因有進趣，暫用故名
X32n0616_p0040a10║權；果有尅終，永證故名實。無果則因無所望，無因
X32n0616_p0040a11║則果不自顯。果由因尅，是故稱歎方便。六、體用權
X32n0616_p0040a12║實。前方便為因，正觀入住為果（且指圓初住為分證果），住出
X32n0616_p0040a13║為體用。體即實相，無有分別；用即立一切法，差降
X32n0616_p0040a14║不同。如大地一，生種種芽（初住百界作佛，即能示十界法），非地無
X32n0616_p0040a15║以生物，非生無以顯地。尋流得源，推用識體，是故
X32n0616_p0040a16║稱歎方便。七、漸頓權實。統論修因證果，從體起用，
X32n0616_p0040a17║俱有漸頓。今明起用，用漸為權，用頓為實。若非漸
X32n0616_p0040a18║引，無由入頓，是故稱歎方便。八、開合權實。從頓開
X32n0616_p0040a19║漸，漸自不合（藏通兩教不廢小故），亦不合頓（三教菩薩不入實故），故名
X32n0616_p0040a20║為權。漸令究竟，還合于頓，故名為實。由開故合，開
X32n0616_p0040a21║有合力，是故稱歎方便。九、通別權實。通則半字無
X32n0616_p0040a22║常之益，別即滿字常住之益。然常益道長，易生退
X32n0616_p0040a23║沒，故以化城接引，生安隱想，然後息化，引至寶所。
X32n0616_p0040a24║若無半益，不得會常，半有顯滿之功，是故稱歎方
X32n0616_p0040b01║便。十、悉檀權實。世界、為人、對治三悉是世間，故為
X32n0616_p0040b02║權；第一義悉是出世，故為實。非世不得出世，由三
X32n0616_p0040b03║悉檀得第一義，是故如來殷勤稱歎方便。三、解釋
X32n0616_p0040b04║竟。四、引證者。此十義通大小教，亘一切法。且引今
X32n0616_p0040b05║經，不如三界見於三界，三界是事，不如三界見是
X32n0616_p0040b06║理，此證事理權實也。諸法寂滅相，不可以言宣是
X32n0616_p0040b07║理，以方便力故，為五比丘說是教，此證理教權實
X32n0616_p0040b08║也（須云若無性者，為說人天乃至修羅，為下品善，乃至為說無作四諦，故知從理俱不可說，從事
X32n0616_p0040b09║大小俱可得說）。若聞此經，是善行菩薩道，又汝等所行是
X32n0616_p0040b10║菩薩道，佛子行道已，來世得作佛等，此證教行權
X32n0616_p0040b11║實也。但離虗妄，名為解脫，其實未得一切解脫，此
X32n0616_p0040b12║證縛脫權實也（小中虗妄名縛，離即名脫，若望大乘，仍名為縛，唯今名脫）。盡行
X32n0616_p0040b13║諸佛所有道法是因，道場得成果是果，此證因果
X32n0616_p0040b14║權實也。我以佛眼觀是體，見六道眾生是用，此證
X32n0616_p0040b15║體用權實。始見我身，聞我所說，即皆信受，入如來
X32n0616_p0040b16║慧是頓，除先修習學小乘者是漸，此證漸頓權實。
X32n0616_p0040b17║窮子初逃，中間除糞是開，後則付財是合，此證開
X32n0616_p0040b18║合權實。初息化城是通益，後至寶所是別益，此證
X32n0616_p0040b19║通別權實。種種欲，種種性相憶念等，此證悉檀權
X32n0616_p0040b20║實。已通引一部為證，更別引一品，雖不次第，十文
X32n0616_p0040b21║具足。諸佛智慧甚深無量，其智慧門難解難入者，
X32n0616_p0040b22║一切事理境智等，悉名為實，施設詮辨言教，悉是
X32n0616_p0040b23║智慧門，此證理教論權實。難解難入，一切聲聞、辟
X32n0616_p0040b24║支佛所不能知，即是縛脫論權實。佛曾親近百千
X32n0616_p0040c01║萬億無數諸佛，盡行諸佛無量道法，勇猛精進，名
X32n0616_p0040c02║稱普聞，即是教行論權實。成就甚深未曾有法，隨
X32n0616_p0040c03║宜所說，意趣難解，即是體用論權實。吾從成佛已
X32n0616_p0040c04║來者，成佛是果，果必有因，即是因果論權實。種種
X32n0616_p0040c05║因緣，種種譬喻，廣演言教，無數方便，引導眾生，令
X32n0616_p0040c06║離諸著，即是漸頓論權實。如來方便知見波羅蜜，
X32n0616_p0040c07║皆已具足，即是開合論權實。如來能種種分別，巧
X32n0616_p0040c08║說諸法，言辭柔輭，悅可眾心，即是通別益論權實。
X32n0616_p0040c09║取要言之，無量無邊未曾有法，佛悉成就，即是三
X32n0616_p0040c10║悉檀成就。止！舍利弗！不須復說，即是第一義悉檀。
X32n0616_p0040c11║是為四悉檀論權實。佛所成就第一希有難解之
X32n0616_p0040c12║法，唯佛與佛，乃能究盡諸法實相，即是理。所謂諸
X32n0616_p0040c13║法如是相等，即是事。是為事理論權實。此一段，略
X32n0616_p0040c14║明五佛權實，佛佛皆爾。四、引證竟。五、結十為三種
X32n0616_p0040c15║權實者，先通結，次別結。先通者，此十種通四教，共
X32n0616_p0040c16║四十權實。若三藏中，自證十法，名自行權實。說已
X32n0616_p0040c17║十法，利益眾生，名化他權實。化他之十，有實有權，
X32n0616_p0040c18║皆合為權。自行之十，亦有實有權，皆合為實，名自
X32n0616_p0040c19║行化他權實。餘三教十法，各就當教，束為三種，權
X32n0616_p0040c20║實亦如是（此通中通）。又當教各以事理、教行、縛脫、因果
X32n0616_p0040c21║四種，為自行權實。各以理教、開合二種，為化他權
X32n0616_p0040c22║實。各以體用、漸頓、通別悉檀四種，為自他權實。其
X32n0616_p0040c23║名雖同，其義各異（此通中別）。次別結者，前三教若通若
X32n0616_p0040c24║別，當分皆是化他權實，隨他意語故。圓教若通若
X32n0616_p0041a01║別，當分皆是自行權實，隨自意語故。化他之三，若
X32n0616_p0041a02║權若實皆名為權，自行權實皆名為實。次結成四
X32n0616_p0041a03║句，隨他意語即一切法權，隨自意語即一切法實，
X32n0616_p0041a04║雙取即一切法亦權亦實，雙遮即一切法非權非
X32n0616_p0041a05║實。次結成三番，釋品若自行自意者，此文稱道場
X32n0616_p0041a06║所得法（實也），大經云修道得故（權也），攝大乘稱如理如
X32n0616_p0041a07║量智（如理是實，如量是權），皆是圓教自行權實，隨自意語。佛
X32n0616_p0041a08║雖於此不可說法能方便說，而眾生不堪，若發軫
X32n0616_p0041a09║單說此法取眾生者，即不能得，故言不可說不可
X32n0616_p0041a10║說也。復置此事，以自行權實兼別教權實，共取眾
X32n0616_p0041a11║生大機利者直得，鈍者曲得，小機利鈍俱不得，蓋
X32n0616_p0041a12║華嚴意也。復置此事，但用半字權實，取眾生大機
X32n0616_p0041a13║利鈍密得顯不得，小機利鈍但保於證取亦不得，
X32n0616_p0041a14║蓋三藏意也。復置是事，合用四教權實，共取眾生
X32n0616_p0041a15║大機利鈍曲直俱得，小機利鈍保證俱不得，蓋方
X32n0616_p0041a16║等意也。復置是事，捨三藏權實，用通別圓三種權
X32n0616_p0041a17║實，共取眾生大機利鈍俱得，小機利鈍保證俱不
X32n0616_p0041a18║得，蓋般若意也。復置是事，捨前三權實，單用圓教
X32n0616_p0041a19║自行權實，取眾生大小利鈍俱得，蓋法華意也。如
X32n0616_p0041a20║來智慧靡所不達，明照時宜用與可否，故釋品云
X32n0616_p0041a21║方者諸方法也，便者善巧用也，巧用方法取眾生
X32n0616_p0041a22║得，是故殷勤稱歎方便（此約前四時三種法用不能至實，故但成于初義釋
X32n0616_p0041a23║品。若至法華，縱名法用，亦成秘妙之法用也。即可以用釋今品經，則方法之名，昔日通四，今無復三。）復
X32n0616_p0041a24║次如來自證權實俱不可說，愍念眾生說自證之
X32n0616_p0041b01║權為門，於物非宜，眾生不能得入，故自證權亦不
X32n0616_p0041b02║可說。說別權實為門，利者得入，鈍者不入。（華嚴）於物
X32n0616_p0041b03║非宜，別權實亦不可說。說三藏權實為門，利者密
X32n0616_p0041b04║入，鈍亦不入。（三藏）於物非宜亦不可說。說三種化他
X32n0616_p0041b05║權實為門，利者得入，鈍亦不入。（方等）於物非宜亦不
X32n0616_p0041b06║可說。說二種化他權實為門，利者得入，鈍亦不入。
X32n0616_p0041b07║（般若）亦不可說。於物非宜，捨三種化他權實，但說自
X32n0616_p0041b08║行之權，利者鈍者俱得入。從始至終以方便為門，
X32n0616_p0041b09║是故如來稱歎方便。釋品云：方便為入實之門，即
X32n0616_p0041b10║此意也。前一番明如來能知方便、能用方便，此一
X32n0616_p0041b11║番明行者能隨順方便。（初約方法中明如來能知能用方便，法是能知、用是
X32n0616_p0041b12║能用，眾生不知是佛方便，今並開之令眾生知。此一番明令眾生隨順方便者，謂從門順實故也。而亦不
X32n0616_p0041b13║知方便即是所順之實，今亦開之。又二章並有機應二意，但前多從應說且云如來，後多從機說且云行
X32n0616_p0041b14║者，故殷勤稱歎之言並從佛得。）復次如來自證修道所得，於一切
X32n0616_p0041b15║方便即是真實，而此真實不可得說。雖能說之眾
X32n0616_p0041b16║生不能即實，以方便力帶不即說一即，利者能即，
X32n0616_p0041b17║鈍不能即（華嚴）。又純說一不即，利者密即，鈍者不即
X32n0616_p0041b18║（三藏）。又帶三不即說一即，利者能即，鈍者不即（方等）。又
X32n0616_p0041b19║帶二不即說一即，利者能即，鈍者不即（般若）。又廢三
X32n0616_p0041b20║不即，純說一切即，利鈍俱能即，於方便得見真實
X32n0616_p0041b21║（法華）。上兩意用方便從方便，此一意即方便即真實，
X32n0616_p0041b22║真實即圓因，圓因即自行之方便。如此自行方便，
X32n0616_p0041b23║今始證入。故釋品云：方者秘也，便者妙也。妙達於
X32n0616_p0041b24║方，即是真秘。從自行方便得名，故言方便品也。五、
X32n0616_p0041c01║結十為三種權實竟。六、分別三種權實照三種二
X32n0616_p0041c02║諦者，前既通別，當分結束權實（通則十雙各三，別則四自二他，四自
X32n0616_p0041c03║他共也）。今還約此智照，義則易見。若通以十種明自
X32n0616_p0041c04║行二智者，即照隨智二諦也。通用十法逗緣者，即
X32n0616_p0041c05║照隨情二諦也。若束四為二者，即照隨情智二諦
X32n0616_p0041c06║也（每一教中皆束四為二，謂自行權實皆束為實，化他權實皆束為權，故但成二，此通中通也）。
X32n0616_p0041c07║若當分照諦者，事理教行縛脫因果悉是自證，即
X32n0616_p0041c08║照隨智二諦也。理教開合兩屬化他，即照隨情二
X32n0616_p0041c09║諦也。體用漸頓通別悉檀四通自他，即照隨情智
X32n0616_p0041c10║二諦也（此通中別也）。又總束者，三藏教三十種二智，是
X32n0616_p0041c11║化他二智，皆照隨情二諦。若通教別教共六十種
X32n0616_p0041c12║二智，是自他二智，即照隨情智二諦。通教或時與
X32n0616_p0041c13║前三藏共為隨情二諦，則別教三十種二智，是自
X32n0616_p0041c14║他二智照隨情智二諦（先收通教為自他者，以能通別通圓為大乘初門故。
X32n0616_p0041c15║次揀通教為但他者，以當分不詮中理同灰斷故）。唯圓教三十種權實，是
X32n0616_p0041c16║自行二智照隨智二諦。又三教若通若別（還指通則十雙
X32n0616_p0041c17║各三，別則自四他二等），皆是逗緣，悉是化他二智照隨情二
X32n0616_p0041c18║諦。圓教若通若別，皆是自行二智，即照隨智二諦。
X32n0616_p0041c19║束三教之權實總為權，束圓教之權實總為實，即
X32n0616_p0041c20║自他二智照隨情智二諦也。六分別權實照二諦
X32n0616_p0041c21║竟。七約諸經判權實者，初華嚴論教但是滿字，論
X32n0616_p0041c22║時但是乳，論法是一自行一化他，論人但是菩薩
X32n0616_p0041c23║二乘如聾如啞，今文云未曾向人說如此事也。次
X32n0616_p0041c24║三藏論教但是半字，論時即是酪，論法是一種化
X32n0616_p0042a01║他，論人但是二乘，今文云住立門外著弊垢衣執
X32n0616_p0042a02║除糞器也。次方等論教對半明滿，論時並酪明酥，
X32n0616_p0042a03║論法有三種化他，一種自行，論人小慕于大，今文
X32n0616_p0042a04║云心相體信入出無難也。次般若論教帶半明滿，
X32n0616_p0042a05║論時挾生而熟，論法有二種化他，一種自行，論人
X32n0616_p0042a06║大資于小小教于大，今文云出內取與皆使令知
X32n0616_p0042a07║也。今法華論教廢半明滿，論時純是醍醐，論法唯
X32n0616_p0042a08║有自行，論人此實我子我之所生，我實是父付以
X32n0616_p0042a09║家業授記作佛，前教不說者今皆發之，正直捨方
X32n0616_p0042a10║便但說無上道，故是自行之權名方便品，自餘或
X32n0616_p0042a11║是自他二智或化他二智（教行理三前或已會，若開人者前教所無）。復
X32n0616_p0042a12║次華嚴對二菩薩說一自一他，不擬二乘不聞不
X32n0616_p0042a13║解。三藏對二乘說一化他，不擬菩薩故無自行。方
X32n0616_p0042a14║等具對小大，對二乘說兩化他，對菩薩說一自一
X32n0616_p0042a15║他。般若對二乘說一他，對菩薩說一自一他。法華
X32n0616_p0042a16║普對機熟者，但明一自不復有他。文云：菩薩聞是
X32n0616_p0042a17║法，疑網皆已除，千二百羅漢，悉亦當作佛。一切眾
X32n0616_p0042a18║生悉入自行之方便，故名方便品也。七約諸經判
X32n0616_p0042a19║權實竟。八約本迹判權實者，如來本地久已證得
X32n0616_p0042a20║一切權實，名為自行權實，中間垂迹亦作兼帶等
X32n0616_p0042a21║說。今日垂迹寂場，帶別化他說自行，次說一化他，
X32n0616_p0042a22║次說三，次說二，次說廢三等，皆名化他權實。束本
X32n0616_p0042a23║中權實名實，束迹中權實名權，即是自他合權實
X32n0616_p0042a24║也。結此則成四句：一切實、一切權、一切亦權亦實、
X32n0616_p0042b01║一切非權非實。舍利弗本證一切權實，即自行權
X32n0616_p0042b02║實。迹在鹿苑單受化他，在方等受一被三折，在般
X32n0616_p0042b03║若帶二轉一，至法華廢三悟一，皆是化他權實。束
X32n0616_p0042b04║本權實為實，束迹權實為權，即自他權實亦具四
X32n0616_p0042b05║句可知。若從佛迹說，亦是化他之權實，亦稱方便
X32n0616_p0042b06║品。若從引入圓因自行，亦是方便品。若從舍利弗
X32n0616_p0042b07║迹權，亦是方便品。若從舍利弗迹入實，亦是方便
X32n0616_p0042b08║品。為此諸義故稱方便品也。
X32n0616_p0042b09║△二、迹門正說，為二：初從今文至則生大歡喜，是
X32n0616_p0042b10║略開三顯一，動執生疑。次從爾時世尊告舍利弗
X32n0616_p0042b11║汝已殷勤三請豈得不說至授學無學人記品，是
X32n0616_p0042b12║廣開三顯一，斷疑生信。初中二：初、略開顯，二、騰疑
X32n0616_p0042b13║請。初又二：初、長文重頌歎佛二智，二、偈頌正略開
X32n0616_p0042b14║顯動執生疑。初又二：初、長文，二、重頌。長文為二：初、
X32n0616_p0042b15║寄言歎二智，二、絕言歎二智。初又二：初、明諸佛權
X32n0616_p0042b16║實，二、明釋迦權實。初又三：初、雙歎，二、雙釋，三、雙結。
X32n0616_p0042b17║今初。
X32n0616_p0042b18║爾時，世尊從三昧安詳而起，告舍利弗：諸佛智慧甚
X32n0616_p0042b19║深無量，其智慧門難解難入，一切聲聞、辟支佛所不
X32n0616_p0042b20║能知。
X32n0616_p0042b21║爾時者，文殊答問已竟時也。佛常在定何故言起？
X32n0616_p0042b22║此有所示。往古諸佛說此經時，必前入無量義即
X32n0616_p0042b23║入法華，今佛亦爾，此示世界悉檀哀從定起。觀理
X32n0616_p0042b24║觀機二俱審諦，說必不謬增長物信，此示為人悉
X32n0616_p0042c01║檀哀從定起。佛寂而常照，尚須入定方乃說法，況
X32n0616_p0042c02║復散心妄有所說，此示對治悉檀哀從定起。入定
X32n0616_p0042c03║緣理安心實相，出定令他安心實相，此示第一義
X32n0616_p0042c04║悉檀哀從定起。安此四法故言安詳而起也（四教俱有
X32n0616_p0042c05║四悉，今須約開顯圓）。告舍利弗者，小乘中智慧第一，將欲因
X32n0616_p0042c06║之而破小智顯大智，此乃經家提起之文。問：此中
X32n0616_p0042c07║告舍利弗與大品何別？答：何但大品始，自四阿含
X32n0616_p0042c08║終至此經，處處有告各各不同。四含中或為發起
X32n0616_p0042c09║生滅法輪故告，方等斥故告，般若加故告，今經開
X32n0616_p0042c10║故告。天親論云：告身子不告餘聲聞者，智慧深故。
X32n0616_p0042c11║不告諸菩薩者有五：一為聲聞所作事故、二迴向
X32n0616_p0042c12║大菩提故、三令無怯弱故、四為發餘人善思念故、
X32n0616_p0042c13║五令不起所作已辦心故。當知五意兼異他經，前
X32n0616_p0042c14║顯露教不云聲聞得入佛智也。諸佛智慧甚深無
X32n0616_p0042c15║量者，歎實智也。非三種化他權實故言諸佛，顯自
X32n0616_p0042c16║行之實故言智慧。此智慧體即一心三智，豎徹如
X32n0616_p0042c17║理之底故言甚深，橫窮法界之邊故言無量，此正
X32n0616_p0042c18║稱歎之辭。無量甚深深高橫廣，譬如根深則條茂、
X32n0616_p0042c19║源遠則流長，實智既然權智例爾。其智慧門難解
X32n0616_p0042c20║難入等者，歎權智也。自行道前方便有進趣之力，
X32n0616_p0042c21║故名為門（四十位真因也）。從門入到道中（妙覺果位），道中稱實、
X32n0616_p0042c22║道前名權（此即前十雙中約因果論權實）。十住始解故難解，十地
X32n0616_p0042c23║為入故難入，非七方便人所能測度，此正歎權之
X32n0616_p0042c24║辭。而別舉聲聞辟支不能知者，執重故別破之耳
X32n0616_p0043a01║（藏通二乘、通菩薩、別三賢、圓十信，共名為七方便）。法身本意元以自行權
X32n0616_p0043a02║實擬之，無機逃走故言不知（未結緣來名在法身，結緣已後名無機等）。
X32n0616_p0043a03║華嚴頓照如聾如瘂，故言不知。方等彈斥保任草
X32n0616_p0043a04║菴，故言不知。般若轉教無心希取，故言不知。今大
X32n0616_p0043a05║機啟發放光動地，彼此古今諸佛道同，由懷疑惑
X32n0616_p0043a06║故言不知。利根菩薩節節能知，鈍同二乘是亦不
X32n0616_p0043a07║知也。△二、雙釋。
X32n0616_p0043a08║所以者何？佛曾親近百千萬億無數諸佛，盡行諸佛
X32n0616_p0043a09║無量道法，勇猛精進，名稱普聞。
X32n0616_p0043a10║佛曾親近等，是釋實智。良由外值佛多，稟承至要，
X32n0616_p0043a11║故實智甚深。良由內行純厚，盡行道法，故實智無
X32n0616_p0043a12║量。無量釋橫廣，甚深釋豎高也。勇猛精進等，是釋
X32n0616_p0043a13║權智。良由勇猛精進，能入難入之門。既入門已，澤
X32n0616_p0043a14║被無疆，物欽勝德，故名稱普聞。亦可勇猛精進，能
X32n0616_p0043a15║入法門，即釋權智深。名稱普聞，即釋權智廣。權智
X32n0616_p0043a16║雖無深廣之語，例實智此義則成。△三、雙結。
X32n0616_p0043a17║成就甚深未曾有法，隨宜所說意趣難解。
X32n0616_p0043a18║稱理究竟故言成就，到彼岸底故言甚深，此結成
X32n0616_p0043a19║實智也。稱機適會故言隨宜，非七方便所知故言
X32n0616_p0043a20║難解，此結成權智也。或成就甚深未曾有法，結自
X32n0616_p0043a21║行權實；隨宜所說意趣難解，結化他權實。自行權
X32n0616_p0043a22║實俱名為實，化他權實俱名為權也。初明諸佛權
X32n0616_p0043a23║實竟。△二、明釋迦權實三：初、雙歎，二、雙釋，三、雙結。
X32n0616_p0043a24║今初。
X32n0616_p0043b01║舍利弗！吾從成佛已來，種種因緣、種種譬喻廣演言
X32n0616_p0043b02║教，無數方便引導眾生令離諸著。
X32n0616_p0043b03║實智不圓佛道不成，既云成佛一成一切成，即是
X32n0616_p0043b04║歎實智也。種種因緣下，是歎權智，四十餘年以三
X32n0616_p0043b05║種化他權實逗會眾生，故言種種因緣也。譬喻者，
X32n0616_p0043b06║小乘中如芭蕉水沫等譬，大乘中如乾城幻事等
X32n0616_p0043b07║譬。廣演者，能於一法出無量義也。無數方便，即七
X32n0616_p0043b08║種方便也。引導等者，說散十善離三途著，說淨十
X32n0616_p0043b09║善離欲界著，說三藏離見思著，說菩薩法離涅槃
X32n0616_p0043b10║著，說佛法離順道法愛著。△二、雙釋。
X32n0616_p0043b11║所以者何？如來方便知見波羅蜜皆已具足。
X32n0616_p0043b12║如來二字是釋實智，從真如實相中來而得成佛，
X32n0616_p0043b13║故名如來也。方便二字是釋權智，由於方便善巧
X32n0616_p0043b14║故，能種種因緣譬喻廣演言教也。知見波羅蜜即
X32n0616_p0043b15║雙舉權實，知見一切種智名實知，佛眼名實見，道
X32n0616_p0043b16║種智名權知，法眼名權見，悉到事理邊際故，悉名
X32n0616_p0043b17║波羅蜜。皆已具足者，權實悉究竟也。△三、雙結。
X32n0616_p0043b18║舍利弗！如來知見廣大深遠，無量無礙，力、無所畏、禪
X32n0616_p0043b19║定、解脫、三昧，深入無際，成就一切未曾有法。
X32n0616_p0043b20║廣大明橫，深遠明豎。實智非橫非豎，寄言歎其橫
X32n0616_p0043b21║豎。照無限極，如函大蓋大也。無量者，佛地大慈悲
X32n0616_p0043b22║喜捨也。無礙者，佛地四辨也。力者，佛地十力也。無
X32n0616_p0043b23║所畏者，佛地四無所畏也。禪者，實相禪也。定者，首
X32n0616_p0043b24║楞嚴定也。三昧者，王三昧也。深入無際，結成權智
X32n0616_p0043c01║豎深。成就一切未曾有法，結成權智橫廣。初寄言
X32n0616_p0043c02║歎二智竟。△二、絕言歎二智，為二：初、舉絕歎之由，
X32n0616_p0043c03║二、正絕言歎。初中二：初、正舉絕歎之由，二、指絕言
X32n0616_p0043c04║之境。今初。
X32n0616_p0043c05║舍利弗！如來能種種分別巧說諸法，言辭柔軟悅可
X32n0616_p0043c06║眾心。
X32n0616_p0043c07║種種分別巧說諸法，重舉權也。言辭柔軟悅可眾
X32n0616_p0043c08║心，重舉實也。上文見他土說頓云出柔軟音，下文
X32n0616_p0043c09║身子領解云聞佛柔軟音，故言舉實，眾心乃以得
X32n0616_p0043c10║實為悅故也。前寄言歎前實後權，是明從實舒權。
X32n0616_p0043c11║今絕言歎前權後實，是欲卷權歸實。△二、指絕言
X32n0616_p0043c12║之境。
X32n0616_p0043c13║舍利弗！取要言之，無量無邊未曾有法，佛悉成就。
X32n0616_p0043c14║取要者，創指之端，猶云略而言之也。無量無邊是
X32n0616_p0043c15║指權，未曾有法是指實。言此二事，佛悉成就，修道
X32n0616_p0043c16║得故，此那可說？若單明一事，不應言悉。悉者，雙指
X32n0616_p0043c17║權實也。復次，無量無邊皆未曾有，則即權而實，不
X32n0616_p0043c18║可思議；未曾有法無量無邊，則即實而權，不可思
X32n0616_p0043c19║議。初舉絕歎之由竟。△二、正絕言歎，為二：初、絕言
X32n0616_p0043c20║歎，二、釋止歎意。今初。
X32n0616_p0043c21║止！舍利弗！不須復說。
X32n0616_p0043c22║此法深寂，言語道斷，體不可說，故止而歎之。設慈
X32n0616_p0043c23║悲為說，聞不能解，傷其善根，是故止也。△二、釋止
X32n0616_p0043c24║歎意。
X32n0616_p0044a01║所以者何？佛所成就第一希有難解之法，唯佛與佛
X32n0616_p0044a02║乃能究盡諸法實相，所謂諸法如是相、如是性、如是
X32n0616_p0044a03║體、如是力、如是作、如是因、如是緣、如是果、如是報、如
X32n0616_p0044a04║是本末究竟等。
X32n0616_p0044a05║此釋止歎，凡有兩意：一者佛是最上人，成就修得
X32n0616_p0044a06║最上法，故不可說，即約能究盡之智慧言也。二者
X32n0616_p0044a07║甚深境界不可思議，故不可說，即約所究盡之諸
X32n0616_p0044a08║法實相言也。成就對不成就，第一對不第一，希有
X32n0616_p0044a09║對不希有，難解對不難解，以果望因，自他相對，須
X32n0616_p0044a10║約教味，委悉簡他，以顯佛最上人，權實橫滿，故不
X32n0616_p0044a11║可說也。唯佛與佛，乃能究盡者，初中分獲，未盡其
X32n0616_p0044a12║源，如十四夜月，光用未滿，獨佛與佛，究竟邊底，如
X32n0616_p0044a13║望夜月，體無不圓，光無不徧，以顯權實豎深，修道
X32n0616_p0044a14║得故，故不可說也。諸法實相者，略標甚深權實境
X32n0616_p0044a15║也。諸法謂百界千如，即實之權也。實相謂中道理
X32n0616_p0044a16║體，即權之實也。所謂諸法如是相等，廣釋甚深權
X32n0616_p0044a17║實境也。須作四番解釋：一約十法界，二約佛法界，
X32n0616_p0044a18║三約離合，四約位。經云諸法故，用十法界釋。經云
X32n0616_p0044a19║佛所成就希有之法故，用佛法界釋。經云止止不
X32n0616_p0044a20║須說，我法妙難思，故用離合釋。經云唯佛與佛乃
X32n0616_p0044a21║能究盡，故用位釋也。一約十法界者，謂六凡四聖，
X32n0616_p0044a22║法雖無量，數不出十。一一界中，雖復多派，不出十
X32n0616_p0044a23║如。如地獄界，當分自具相性乃至本末，亦具畜生
X32n0616_p0044a24║界相性本末，乃至亦具佛法界相性本末，無有缺
X32n0616_p0044b01║減。故阿毗曇毗婆沙云：地獄道成就他化天法，即
X32n0616_p0044b02║是其例。餘九法界亦如是。當知一一界，皆互具餘
X32n0616_p0044b03║九界十如。若照自位九界十如，皆名為權。照其自
X32n0616_p0044b04║位佛界十如，名之為實。一中具無量，無量中具一，
X32n0616_p0044b05║所以名為不可思議。凡夫雖具，絕理情迷。（自鄙無分，故云
X32n0616_p0044b06║絕理。隨想異見，故云情迷。）二乘雖具，捨離求脫。（三道即是捨而不觀，避空求空，
X32n0616_p0044b07║反資小脫。）菩薩雖具，照則不周，名不了了。（藏通照六，別照次第，故云
X32n0616_p0044b08║不周。）如來洞覽，橫豎具足。（一中無量為橫，無量即一為豎。多一相即，故云具足。）
X32n0616_p0044b09║唯獨自明了，餘人所不見，不可宣示，故止止絕言
X32n0616_p0044b10║耳。上玄義中已說，今不具記。二、約佛法界釋者，佛
X32n0616_p0044b11║界非相非不相，而名如是相，指萬善緣因，故下文
X32n0616_p0044b12║云：眾寶莊校也。佛界非性非不性，而名如是性，指
X32n0616_p0044b13║智慧了因，故下文云：有大白牛也。佛界非體非不
X32n0616_p0044b14║體，而名如是體，指實相正因，故下文云：其車高廣
X32n0616_p0044b15║也。佛界非力非不力，而名如是力，指菩提道心慈
X32n0616_p0044b16║善根力等，故下文云：又於其上張設幰蓋也。佛界
X32n0616_p0044b17║非作非不作，而名如是作，指任運無功用道，故下
X32n0616_p0044b18║文云：其疾如風也。佛界非因非不因，而名如是因，
X32n0616_p0044b19║指四十一位，故下文云：乘是寶乘，遊于四方也。佛
X32n0616_p0044b20║界非緣非不緣，而名如是緣，指一切助菩提道，故
X32n0616_p0044b21║下文云：又多僕從而侍衛之也。佛界非果非不果，
X32n0616_p0044b22║而名如是果，指妙覺朗然，圓因所尅，故下文云：直
X32n0616_p0044b23║至道場也。佛界非報非不報，而名如是報，指大般
X32n0616_p0044b24║涅槃，故下文云：得無量無漏清淨之果報也。佛界
X32n0616_p0044c01║非本非末，非不本非不末，而言本末，本即佛相，末
X32n0616_p0044c02║即佛報，是自行權也。佛界非等非不等，而言究竟
X32n0616_p0044c03║等，指於實相，故標章云：實相是自行之實也。即實
X32n0616_p0044c04║而權，故言本末；即權而實，故言為等。（問：此中佛界與前十界中
X32n0616_p0044c05║佛界何別？答：前則在迷在因，通悟通果；今乃唯果，不通因迷。故一一法皆用雙非，非相即非假，非不相即
X32n0616_p0044c06║非空。雖出雙非，意存三諦。下九準知，乃至本末究竟等也。如是方名究竟佛乘，是故皆以大車文結。此則
X32n0616_p0044c07║于今品文是佛果家之諸法實相，于彼譬說即至道場之莊嚴大車，于彼宿世即極果佛之開權寶處，于
X32n0616_p0044c08║彼本門即久成佛之所契妙法。若正宗可識，則流通豈迷？一句一偈之言彌可信也，三德三軌之說皎若
X32n0616_p0044c09║目前。若得此意，廣演于八年，不出乎一念；經五十小劫，詎動于剎那？例知一代逗機居于心性，十方佛事
X32n0616_p0044c10║宛然矚目，法界根性覽而易通，隨宜所說咸指藏理。）此是如來自行權實，最
X32n0616_p0044c11║為無上。無上相乃至無上果報，橫廣豎深而無有
X32n0616_p0044c12║上，故標章云：諸法實相。例亦應言諸法實性、實體、
X32n0616_p0044c13║實力乃至實究竟等，但略舉一以蔽諸耳。如來徧
X32n0616_p0044c14║照，橫豎悉周，如觀掌果。秖為凡夫如雙盲，二乘如
X32n0616_p0044c15║眇目，菩薩夜視，矇朧不曉，不可得說，故止止絕言
X32n0616_p0044c16║也。三、約離合釋者，若佛心中所觀十界十如皆無
X32n0616_p0044c17║上相，乃至無上果報惟是一佛法界，如海總萬流，
X32n0616_p0044c18║如千車共轍，此即自行權實。若隨他意，則有九法
X32n0616_p0044c19║界十如相性等，即是化他權實。化他雖復有實，皆
X32n0616_p0044c20║束為權，自行雖復有權，皆束為實，即是自行化他
X32n0616_p0044c21║權實。隨他則開，隨自則合，橫豎周照，開合自在。雖
X32n0616_p0044c22║開無量，無量而一，雖合為一，一而無量，雖無量一，
X32n0616_p0044c23║而非一非無量，雖非一非無量，而一而無量，惟佛
X32n0616_p0044c24║與佛乃能究盡。凡夫則誹謗不信，二乘則迷悶不
X32n0616_p0045a01║受，菩薩則塵杌未明。為此義故，止止絕言也。四、約
X32n0616_p0045a02║位釋者，如是相，謂一切眾生皆有實相，本自有之，
X32n0616_p0045a03║乃如來藏之相貌也。如是性，即是性德智慧第一
X32n0616_p0045a04║義空也。如是體，即是中道法性之理也。是為三德
X32n0616_p0045a05║通十法界，位位皆有。若研此三德，入十信位，則名
X32n0616_p0045a06║如是力，如是作；入四十一位，則名如是因，如是緣；
X32n0616_p0045a07║若至佛地，則名如是果，如是報。初三名本，後三名
X32n0616_p0045a08║末，初後同是三德，名究竟等。初位三德，通惡通善，
X32n0616_p0045a09║通賢通聖，通小通大，通始通極。雖在惡而不沉，雖
X32n0616_p0045a10║在善而不升，雖在賢而不下，雖在聖而不高，雖在
X32n0616_p0045a11║小而不窄，雖在大而不寬，雖在始而非新，雖在極
X32n0616_p0045a12║而非故。故是不可思議，不可得說，所以止止絕言
X32n0616_p0045a13║也。復次三德究竟等者，十界相性，權實開合，差別
X32n0616_p0045a14║若干，以平等大慧，如實觀之，究竟皆等。若迷此境，
X32n0616_p0045a15║即有六界相性，名為世諦。若解此境，即有二乘相
X32n0616_p0045a16║性，名為真諦。達此非迷非解，即有菩薩佛界相性
X32n0616_p0045a17║中道第一義諦。若以此慧，等於俗諦，俗諦非迷，等
X32n0616_p0045a18║于真諦，真諦非解，非解非迷，雙非迷解，但名平等。
X32n0616_p0045a19║若雙照者，權即是實，實即是權，雖二而不二，亦名
X32n0616_p0045a20║究竟等也。（此約惑解等。）又權實不二之境，七種方便，不
X32n0616_p0045a21║能以不二智，而等不二之境。惟有諸佛，以不二智，
X32n0616_p0045a22║等不二境，故言究竟等。（此約人等。）又今大乘機動，不明
X32n0616_p0045a23║九界相性，直說一切相性，悉入佛界相性。昔教未
X32n0616_p0045a24║說，謂昔不與今等。今教說之，知昔與今等，故言究
X32n0616_p0045b01║竟等。（此約教等。）又所以四釋者，明理攝徧故，約十界釋。
X32n0616_p0045b02║明自證極故，約佛界釋。明佛化用故，約離合釋。明
X32n0616_p0045b03║三德徧故，約諸位釋也。初歎佛二智中，初長文竟。
X32n0616_p0045b04║△二、重頌二：初、頌寄言歎二智，二、頌絕言歎二智。
X32n0616_p0045b05║偈頌上文互有廣略，令義易顯耳。初中二：初、合頌
X32n0616_p0045b06║歎二佛二智，二、合頌二佛釋歎、結歎。長文二佛各
X32n0616_p0045b07║歎，表化緣異故。頌中二佛合歎，示二智同故。今
X32n0616_p0045b08║初。
X32n0616_p0045b09║爾時，世尊欲重宣此義，而說偈言：
X32n0616_p0045b10║世雄不可量，諸天及世人，一切眾生類，無能知佛者。
X32n0616_p0045b11║佛力無所畏，解脫諸三昧，及佛諸餘法，無能測量者。
X32n0616_p0045b12║初一偈總頌二佛實智，第二偈總頌二佛權智也。
X32n0616_p0045b13║諸餘法者，指化他權實，即以自行而為化他，從一
X32n0616_p0045b14║法中開出無量所有方便，無不即權即實，故亦無
X32n0616_p0045b15║能測量。△二、合頌二：佛釋歎、結歎。
X32n0616_p0045b16║本從無數佛，具足行諸道，甚深微妙法，難見難可了。
X32n0616_p0045b17║於無量億劫，行此諸道已，道場得成果，我已悉知見。
X32n0616_p0045b18║此頌上兩章釋結之意，而文字變化不必句句分
X32n0616_p0045b19║配，蓋謂甚深微妙之權實二法最為難見難了，由
X32n0616_p0045b20║我與諸佛本從無數佛所具足盡行無量道法，於
X32n0616_p0045b21║無量劫行此道已，乃坐道場得成佛果，故能悉知
X32n0616_p0045b22║悉見此權實微妙法也。無量劫具足行道故權智
X32n0616_p0045b23║滿，道場成果故實智滿，此亦約因果而論權實也。
X32n0616_p0045b24║初頌寄言歎二智竟。△二、頌絕言歎二智，為三：初、
X32n0616_p0045c01║頌釋止歎意，二、正頌絕言歎，三、追頌絕言境。今
X32n0616_p0045c02║初。
X32n0616_p0045c03║如是大果報，種種性相義，我及十方佛，乃能知是事。
X32n0616_p0045c04║此頌唯佛與佛，乃能究盡諸法實相等也。先舉果
X32n0616_p0045c05║報之後，次舉性相之初，中間例知。大果報者，即妙
X32n0616_p0045c06║果報。種種性相者，即百界千法。差別不同義者，即
X32n0616_p0045c07║究竟等也。△二、正頌絕言歎。
X32n0616_p0045c08║是法不可示，言辭相寂滅，諸餘眾生類，無有能得解。
X32n0616_p0045c09║除諸菩薩眾，信力堅固者。
X32n0616_p0045c10║此正頌止不須說之旨也。是法即諸佛二智所照
X32n0616_p0045c11║權實妙境，所謂不可思議百界千如諸法實相也。
X32n0616_p0045c12║實相非方所，故不可示。非言語道，故言辭相寂滅。
X32n0616_p0045c13║佛雖能說此不可說法，而眾生無能得解，故止不
X32n0616_p0045c14║須說也。然既無能得解，則是法將終不可傳乎。故
X32n0616_p0045c15║曰除諸菩薩眾，信力堅固者，庶幾能得解耳。信力
X32n0616_p0045c16║堅固，指圓教十信也。以下正廣明諸餘眾生皆不
X32n0616_p0045c17║能解。
X32n0616_p0045c18║諸佛弟子眾，曾供養諸佛，一切漏已盡，住是最後身，
X32n0616_p0045c19║如是諸人等，其力所不堪。假使滿世間，皆如舍利弗，
X32n0616_p0045c20║盡思共度量，不能測佛智。正使滿十方，皆如舍利弗，
X32n0616_p0045c21║及餘諸弟子，亦滿十方剎，盡思共度量，亦復不能知。
X32n0616_p0045c22║辟支佛利智，無漏最後身，亦滿十方界，其數如竹林，
X32n0616_p0045c23║斯等共一心，於億無量劫，欲思佛實智，莫能知少分。
X32n0616_p0045c24║新發意菩薩，供養無數佛，了達諸義趣，又能善說法，
X32n0616_p0046a01║如稻麻竹葦，充滿十方剎，一心以妙智，於恒河沙劫，
X32n0616_p0046a02║咸皆共思量，不能知佛智。不退諸菩薩，其數如恒沙，
X32n0616_p0046a03║一心共思求，亦復不能知。
X32n0616_p0046a04║初六句，揀漏盡弟子不知。次四句，揀舍利弗不知。
X32n0616_p0046a05║第三有六句，揀餘大弟子不知。第四有八句，揀辟
X32n0616_p0046a06║支佛不知。支佛逆順觀十二因緣，故名利智。佛實
X32n0616_p0046a07║智者，自行權實，俱名為實也。第五有十句，揀發心
X32n0616_p0046a08║菩薩不知。或指六度三祇未斷惑者，或指通別二
X32n0616_p0046a09║教發心之人。彼于當教，各能了達四諦義趣，依之
X32n0616_p0046a10║發于四弘誓願，各能敷演當教道法。展轉望前，皆
X32n0616_p0046a11║稱妙智。如藏教以超過世間名妙，通教以了達即
X32n0616_p0046a12║空為妙，別教以仰信中道為妙也。第六有四句，揀
X32n0616_p0046a13║不退菩薩不知。通教斷界內惑，雖得不退，不知中
X32n0616_p0046a14║道別理。別教三賢，雖得位行不退，不知中道具一
X32n0616_p0046a15║切法即一切法。△三、追頌絕言境。
X32n0616_p0046a16║又告舍利弗：無漏不思議，甚深微妙法，我今已具得，
X32n0616_p0046a17║唯我知是相，十方佛亦然。
X32n0616_p0046a18║此正頌無量無邊未曾有法，佛悉成就也。最後二
X32n0616_p0046a19║句，亦是重頌唯佛與佛，乃能究盡諸法實相等。無
X32n0616_p0046a20║漏者，純一實相，實相之外，無餘法也。不思議者，心
X32n0616_p0046a21║行處滅，言語道斷也。甚深微妙者，唯是諸佛所證
X32n0616_p0046a22║契也。又依無漏義故，前於十如，約十法界釋。十界
X32n0616_p0046a23║十如，收諸凡聖理性無漏失，收三諦無漏失，權實
X32n0616_p0046a24║智無漏失也。依不思議義故，前於十如，約開合釋。
X32n0616_p0046b01║即權而實，即實而權，故不可思議也。依甚深微妙
X32n0616_p0046b02║義故，前於十如，約佛法界釋。依唯我知是義故，前
X32n0616_p0046b03║於十如，約位釋。二並可知。初略開顯中，初長文重
X32n0616_p0046b04║頌歎佛二智竟。△二、偈頌正略開顯動執生疑二：
X32n0616_p0046b05║初、明諸佛顯實，二、明釋迦開三，互明一邊耳。今
X32n0616_p0046b06║初。
X32n0616_p0046b07║舍利弗當知，諸佛語無異，於佛所說法，當生大信力。
X32n0616_p0046b08║世尊法久後，要當說真實。
X32n0616_p0046b09║諸佛語無異者，此顯諸佛化道是同，次兩句勸信，
X32n0616_p0046b10║後兩句正顯實，可見從前所說皆非真實，所以破
X32n0616_p0046b11║昔之執生今之疑，下文將非魔作佛，正由聞此語
X32n0616_p0046b12║也。佛既實語勸信，何事翻疑？為防因疑起謗，故須
X32n0616_p0046b13║勸信耳。△二、明釋迦開三。
X32n0616_p0046b14║告諸聲聞眾，及求緣覺乘，我令脫苦縛，逮得涅槃者。
X32n0616_p0046b15║佛以方便力，示以三乘教，眾生處處著，引之令得出。
X32n0616_p0046b16║初一偈，正舉昔日所施之三，聲聞為小乘，緣覺為
X32n0616_p0046b17║中乘，三祇六度脫諸苦縛逮得涅槃者為大乘也。
X32n0616_p0046b18║次二句，正斥皆是方便假說，一總非實。後二句，釋
X32n0616_p0046b19║出施三之意，引令出著不得已耳。初略開顯竟。△
X32n0616_p0046b20║二、騰疑請二：初、敘疑，二、請決。初中二：初、經家敘，二、
X32n0616_p0046b21║正生疑。今初。
X32n0616_p0046b22║爾時，大眾中有諸聲聞漏盡阿羅漢阿若憍陳如等
X32n0616_p0046b23║千二百人，及發聲聞、辟支佛心比丘、比丘尼、優婆塞、
X32n0616_p0046b24║優婆夷，各作是念：
X32n0616_p0046c01║上斥三乘皆是方便，今敘疑但在二乘者，以其執
X32n0616_p0046c02║重疑深故偏舉也。若下文陳疑中，即云求佛諸菩
X32n0616_p0046c03║薩大數有八萬等，故知三乘僉疑。△二、正生疑
X32n0616_p0046c04║今者世尊何故慇懃稱歎方便而作是言：佛所得法
X32n0616_p0046c05║甚深難解，有所言說意趣難知，一切聲聞、辟支佛所
X32n0616_p0046c06║不能及。佛說一解脫義，我等亦得此法到於涅槃，而
X32n0616_p0046c07║今不知是義所趣。
X32n0616_p0046c08║何故言佛所得法甚深難解，是疑佛實智？何故言
X32n0616_p0046c09║有所言說意趣難知等，是疑佛權智？以佛昔說三
X32n0616_p0046c10║乘智慧同證不差，但餘習有盡不盡耳。今忽稱歎
X32n0616_p0046c11║如來二智非我所及，是以生疑也。佛說一解脫義
X32n0616_p0046c12║下，是自疑所得三乘聖道是真出要，我修此理亦
X32n0616_p0046c13║到涅槃，而今忽言皆是方便，未知何者真實，故言
X32n0616_p0046c14║不知是義所趣。初敘疑竟。△二、請決中，文有三請、
X32n0616_p0046c15║二止，并前文為三止。初止為理深難解，初請為自
X32n0616_p0046c16║他求決；次止為驚疑不信，次請為久植必解；後止
X32n0616_p0046c17║為謗必墮惡，後請為利根得益。或佛豫知三周得
X32n0616_p0046c18║益，前後不俱，故三抑俟其三請也。第一、請為二：初、
X32n0616_p0046c19║長文，二、偈頌。初、長文二：初、陳疑，二、陳請。今初，陳
X32n0616_p0046c20║疑，疑二智也。
X32n0616_p0046c21║爾時舍利弗知四眾心疑自亦未了，而白佛言：世尊！
X32n0616_p0046c22║何因何緣慇懃稱歎諸佛第一方便甚深微妙難解
X32n0616_p0046c23║之法？
X32n0616_p0046c24║△二、陳請。陳已請，眾請也。
X32n0616_p0047a01║我自昔來未曾從佛聞如是說，今者四眾咸皆有疑，
X32n0616_p0047a02║惟願世尊敷演斯事。世尊何故慇懃稱歎甚深微妙
X32n0616_p0047a03║難解之法？
X32n0616_p0047a04║△二、偈頌五：初、頌疑二智，二、頌三乘四眾疑，三、頌
X32n0616_p0047a05║自疑，四、頌佛子疑，五、總明同疑請。今初。
X32n0616_p0047a06║爾時舍利弗欲重宣此義，而說偈言：
X32n0616_p0047a07║慧日大聖尊，久乃說是法，自說得如是，力無畏三昧，
X32n0616_p0047a08║禪定解脫等，不可思議法。道場所得法，無能發問者，
X32n0616_p0047a09║我意難可測，亦無能問者。無問而自說，稱歎所行道，
X32n0616_p0047a10║智慧甚微妙，諸佛之所得。
X32n0616_p0047a11║是法，指實智。力、無畏等，指權智。道場所得，指自行
X32n0616_p0047a12║權實。我意難測，指化他權實（以是同體方便，故難測也）。所行道，
X32n0616_p0047a13║結自行權。佛所得，結自行實。無問自說，即結成化
X32n0616_p0047a14║他意也。苟非欲以自行化他，何故無問自歎？△二、
X32n0616_p0047a15║頌三乘四眾疑。
X32n0616_p0047a16║無漏諸羅漢，及求涅槃者，今皆墮疑網，佛何故說是？
X32n0616_p0047a17║其求緣覺者，比丘比丘尼，諸天龍鬼神，及乾闥婆等，
X32n0616_p0047a18║相視懷猶豫，瞻仰兩足尊，是事為云何？願佛為解說。
X32n0616_p0047a19║初句明小乘，第二句明六度大乘，次偈明中乘及
X32n0616_p0047a20║四眾等。△三頌自疑。
X32n0616_p0047a21║於諸聲聞眾，佛說我第一。我今自於智，疑惑不能了，
X32n0616_p0047a22║為是究竟法？為是所行道？
X32n0616_p0047a23║究竟法，果也。所行道，因也。上文佛斥所示三乘皆
X32n0616_p0047a24║是方便，今疑三乘各有因果，依教修證未嘗有謬。
X32n0616_p0047b01║若云方便非真實者，為是所證果非實耶？為是所
X32n0616_p0047b02║行因不真耶？△四、頌佛子疑。
X32n0616_p0047b03║佛口所生子，合掌瞻仰待，願出微妙音，時為如實說。
X32n0616_p0047b04║此指通別二教菩薩有疑，若不疑者，何故合掌瞻
X32n0616_p0047b05║仰待耶？△五、總明同疑請。
X32n0616_p0047b06║諸天龍神等，其數如恒沙，求佛諸菩薩，大數有八萬。
X32n0616_p0047b07║又諸萬億國，轉輪聖王至，合掌以敬心，欲聞具足道。
X32n0616_p0047b08║第一，請竟。△第二、止恐懷疑故。
X32n0616_p0047b09║爾時，佛告舍利弗：止！止！不須復說。若說是事，一切世
X32n0616_p0047b10║間諸天及人皆當驚疑。
X32n0616_p0047b11║△第二、請騰宿根利故不懷疑。
X32n0616_p0047b12║舍利弗重白佛言：世尊！惟願說之！惟願說之！所以者
X32n0616_p0047b13║何？是會無數百千萬億阿僧祇眾生曾見諸佛，諸根
X32n0616_p0047b14║猛利智慧明了，聞佛所說則能敬信。爾時舍利弗欲
X32n0616_p0047b15║重宣此義，而說偈言：
X32n0616_p0047b16║法王無上尊，惟說願勿慮。是會無量眾，有能敬信者。
X32n0616_p0047b17║△第三、止護增上慢故。
X32n0616_p0047b18║佛復止舍利弗：若說是事，一切世間天、人、阿修羅皆
X32n0616_p0047b19║當驚疑，增上慢比丘將墜於大坑。爾時世尊重說偈
X32n0616_p0047b20║言：
X32n0616_p0047b21║止止不須說，我法妙難思，諸增上慢者，聞必不敬信。
X32n0616_p0047b22║△第三、請述饒益者多，世世受化，不起上慢。
X32n0616_p0047b23║爾時舍利弗重白佛言：世尊！惟願說之！惟願說之！今
X32n0616_p0047b24║此會中如我等比百千萬億，世世已曾從佛受化，如
X32n0616_p0047c01║此人等必能敬信，長夜安隱多所饒益。爾時舍利弗
X32n0616_p0047c02║欲重宣此義，而說偈言：
X32n0616_p0047c03║無上兩足尊，願說第一法，我為佛長子，惟垂分別說。
X32n0616_p0047c04║是會無量眾，能敬信此法，佛已曾世世，教化如是等，
X32n0616_p0047c05║皆一心合掌，欲聽受佛語。我等千二百，及餘求佛者，
X32n0616_p0047c06║願為此眾故，惟垂分別說。是等聞此法，則生大歡喜。
X32n0616_p0047c07║初略開三顯一動執生疑竟。△二、廣開三顯。一、斷
X32n0616_p0047c08║疑生信，凡有三周。初從此文至第二卷中，盡迴向
X32n0616_p0047c09║佛道，是法說一周，上根得悟。次從爾時舍利白佛
X32n0616_p0047c10║言，我今無復疑悔，乃至授記品，是譬說一周，中根
X32n0616_p0047c11║得悟。三、化城、喻等三品，是因緣說一周，下根得悟。
X32n0616_p0047c12║亦名理、事、行三周。今以十義料簡：一、有通有別；二、
X32n0616_p0047c13║有聲聞無聲聞；三、惑有厚薄；四、根轉不轉；五、根有
X32n0616_p0047c14║悟不悟；六、有領解無領解；七、有得記不得記；八、悟
X32n0616_p0047c15║有淺深；九、益有權實；十、待時不待時。一、明通別者，
X32n0616_p0047c16║初周別名法說，通則具三。如優曇華，時一現耳，即
X32n0616_p0047c17║譬說也。若我遇眾生，盡教以佛道，即因緣說也。第
X32n0616_p0047c18║二周別名譬說，通亦具三。我先不言皆為一佛乘，
X32n0616_p0047c19║故又於一佛乘分別說三，即法說也。長者聞已，驚
X32n0616_p0047c20║入火宅，方宜救濟，即因緣說也。第三周別名宿世
X32n0616_p0047c21║因緣，通亦具三。涅槃時到，眾又清淨，令入佛慧，即
X32n0616_p0047c22║法說也。有一導師，即譬說也。今從多從正，從略從
X32n0616_p0047c23║旁，欲令名字不濫，故置通取別耳。二、明有聲聞無
X32n0616_p0047c24║聲聞者，光宅謂定有實行聲聞，若言無實，權何所
X32n0616_p0048a01║應？開善謂定無實行聲聞，引勝鬘經：三乘初業，不
X32n0616_p0048a02║愚于法。外凡已知一乘，寧有二乘？猶執小果。經明
X32n0616_p0048a03║有者，權耳。此二家偏執，乖經失義。若定有者，經那
X32n0616_p0048a04║言但化諸菩薩，無聲聞弟子？若定無者，誰入化城？
X32n0616_p0048a05║亦無三可會，權何所引？難曰：若言實有聲聞為權
X32n0616_p0048a06║所引者，亦應實有三藏佛為權三藏佛所引。若實
X32n0616_p0048a07║無三藏佛但有權佛者，何意不許但有權聲聞無
X32n0616_p0048a08║實聲聞耶？答曰：此義不例。實有斷界內惑者，呼此
X32n0616_p0048a09║為實聲聞，而權者應之。何處有但斷界內惑之佛，
X32n0616_p0048a10║而有權佛應此佛哉？今明有無，不可偏執。若從長
X32n0616_p0048a11║者實智往觀，則無客作人；若就窮子根性，則便自
X32n0616_p0048a12║謂作人。法華論明四種聲聞：一、決定；二、上慢；三、退
X32n0616_p0048a13║大；四、應化。前二未熟，不與授記；後二與記。若依今
X32n0616_p0048a14║經，則應有五：一者、久習小乘，今世道熟，聞小教證
X32n0616_p0048a15║果，與論中決定聲聞同。二者、本是菩薩，積劫修道，
X32n0616_p0048a16║中間疲厭生死，退大取小。大品經中稱為別異善
X32n0616_p0048a17║根，佛且成其小道，為說共般若，令其斷結取果。是
X32n0616_p0048a18║退大未久，習小來近，理應易悟，與論中退大聲聞
X32n0616_p0048a19║同。三者、以此二故，諸佛菩薩內秘外現，成就引接，
X32n0616_p0048a20║令入大道，與論中應化聲聞同。四者、由見權實兩
X32n0616_p0048a21║種聲聞能出生死因，而欣樂涅槃，修戒定慧，微有
X32n0616_p0048a22║觀慧，未入似位，薄有所得，謂是證果。此名未得謂
X32n0616_p0048a23║得，未證謂證，與論中上慢聲聞同。五者、大乘聲聞，
X32n0616_p0048a24║即是以佛道聲令一切聞也。若約決定、退大兩種，
X32n0616_p0048b01║即有聲聞。若約大乘，理無灰斷，不住化城，終歸寶
X32n0616_p0048b02║所。實者既爾，則無有權，故無聲聞。若增上慢人，既
X32n0616_p0048b03║未入位，故不名實。又非應化，故不名權。苟得此意，
X32n0616_p0048b04║有無泠然，何須苦諍？復次，秖就佛道聲聞，復論有
X32n0616_p0048b05║無。若權作應化，外現小迹，內隱大德，則謂無大乘
X32n0616_p0048b06║聲聞。若從自行發迹顯本，則言有大乘聲聞。今開
X32n0616_p0048b07║權顯實，正為引決定、退大二種聲聞，令成大乘聲
X32n0616_p0048b08║聞。自行既立，即能為應化聲聞。若得此意，則達有
X32n0616_p0048b09║無也。三、明惑有厚薄者，約無明、別惑及約大乘根
X32n0616_p0048b10║性言也。即為四句：一、惑輕根利，二、惑重根利，三、惑
X32n0616_p0048b11║輕根鈍，四、惑重根鈍。若別惑輕、大根利，初聞即悟。
X32n0616_p0048b12║若惑重根利，再聞方悟。若惑輕根鈍，三聞乃悟。若
X32n0616_p0048b13║惑重根鈍，雖復三聞，不能得悟，止為結緣眾耳。或
X32n0616_p0048b14║可初兩句根利，同為上根，第三句為中根，第四句
X32n0616_p0048b15║為下根。或可初句為上根，第二、第三兩句合為中
X32n0616_p0048b16║根，第四句為下根。復次，約初品，無明有三重，能覆
X32n0616_p0048b17║初住、中道。初作法說，上根人聞三重無明一時俱
X32n0616_p0048b18║盡，開佛知見，入菩薩位，得菩提記。中根僅斷二重，
X32n0616_p0048b19║下根僅斷一重。次作譬說，中根斷第三重盡，開佛
X32n0616_p0048b20║知見，得菩提記。下根進斷第二重。後作因緣說時，
X32n0616_p0048b21║下根斷三重盡，得菩提記也。四、明根轉不轉者，舊
X32n0616_p0048b22║云：上根初聞法說即悟，而中根轉同上根，下根轉
X32n0616_p0048b23║同中根。至譬說時，中根前已成上，即能得悟；下根
X32n0616_p0048b24║前已成中，今轉同上。至因緣說時，下根先已成上，
X32n0616_p0048c01║所以得悟。今謂若爾，則悟者皆是上根，何名三根？
X32n0616_p0048c02║若皆曰上根，何名利鈍？夫眾生心神不定，遇惡緣
X32n0616_p0048c03║則轉利為鈍，遇善緣則轉鈍為利。先世值佛聞法，
X32n0616_p0048c04║自有轉下中為上者，俱於法說得悟；自有轉下為
X32n0616_p0048c05║中者，俱于譬說得悟；自有先世未轉者，須待三周
X32n0616_p0048c06║方悟。如此轉根，不同舊釋。譬如三刀斫木，利刀一
X32n0616_p0048c07║斫即斷，中者二斫斷，鈍者三斫斷。利鈍之名不失，
X32n0616_p0048c08║木斷之處是同。刀譬根，木譬惑，執刀者譬機教，斫
X32n0616_p0048c09║者譬佛，受教者譬聞法，運刀譬用觀，木斷譬證入，
X32n0616_p0048c10║曾磨譬先世。根轉遇磨不同，故有利鈍。此中聞法
X32n0616_p0048c11║得悟，似屬信行，非不兼于法行，由于往世信法迴
X32n0616_p0048c12║轉相資不同故也。然一坐中應無六十四番。問：三
X32n0616_p0048c13║根入初住位，猶有利鈍否？答：真修體顯，則無差降。
X32n0616_p0048c14║問：若爾，則初住已上更起緣修，有優劣否？答：此同
X32n0616_p0048c15║位人無復勝負，真修體融，寧得有異？五、明根有悟
X32n0616_p0048c16║不悟者，經中多明菩薩為上根，緣覺為中根，聲聞
X32n0616_p0048c17║為下根。若爾，菩薩皆應初周得悟耶？義未必然。始
X32n0616_p0048c18║自三周乃至流通壽量，有諸菩薩節節得悟無生
X32n0616_p0048c19║忍者，何得局在法說周也？緣覺不局在譬說周，亦
X32n0616_p0048c20║可知。問：菩薩得悟通於始終，二乘得悟亦應至後。
X32n0616_p0048c21║答：三周定父子天性已竟，則皆名菩薩。設在後悟，
X32n0616_p0048c22║同名菩薩悟也。六、明有領解無領解者，若三乘同
X32n0616_p0048c23║悟，何意但見聲聞領解，其二則無？今明無佛世出
X32n0616_p0048c24║名獨覺，聞佛說因緣法得悟名緣覺，如大迦葉、舍
X32n0616_p0049a01║利弗等，悉是中乘根性，既入聲聞數中，得悟領解
X32n0616_p0049a02║不異菩薩。無領解者，聲聞教中不明得佛，今經開
X32n0616_p0049a03║其歸大之路，自恐解謬，故對佛述解。菩薩不爾，故
X32n0616_p0049a04║無領解。又其意有三：一、菩薩本意求佛，設有異執
X32n0616_p0049a05║而執輕，終歸取佛，無有不得之慮。今聞三周之說，
X32n0616_p0049a06║但是正其觀慧，故不須領解。二、菩薩悟大，處處有
X32n0616_p0049a07║文，二乘作佛始自今教，逐要流傳，故略菩薩領解。
X32n0616_p0049a08║梵文或有，漢略不書耳。三、菩薩位行深絕，諸新小
X32n0616_p0049a09║菩薩不敢領解，說壽量竟，彌勒總都領解。初從無
X32n0616_p0049a10║生法忍，終訖餘一生在，則是具足領解，更求何物？
X32n0616_p0049a11║七、明得記不得記者，若同皆領解，何故聲聞得記，
X32n0616_p0049a12║不見緣覺、菩薩受記？此亦三意：一者、昔明二乘入
X32n0616_p0049a13║正位者不能發心，何由得記？今既悟大，欣斯別決，
X32n0616_p0049a14║故為記劫國也。菩薩發心求佛，行滿自成，故不欣
X32n0616_p0049a15║急求佛，亦不促授。又前教處處授菩薩記，此是恒
X32n0616_p0049a16║說，今但逐要傳譯。二、菩薩亦有記別，調達、龍女豈
X32n0616_p0049a17║非記耶？又法師品云：求聲聞者、求辟支佛者、求佛
X32n0616_p0049a18║道者，如是等類，咸於佛前聞法華經，我皆與授三
X32n0616_p0049a19║菩提記。此豈非皆記耶？三、二乘昔來未曾得八相
X32n0616_p0049a20║記，故記其劫國；菩薩先已曾記，故不重明耳。淺近
X32n0616_p0049a21║之記，初住已得，菩薩所欣，乃圓極妙，覺遠記故。壽
X32n0616_p0049a22║量品中，始從發心，訖一生得，妙因斯滿，極果頓圓，
X32n0616_p0049a23║此乃授法身記，何謂無記耶？問：若小乘既悟大道，
X32n0616_p0049a24║應同授法身記，那得授八相記？答：八相是應記，既
X32n0616_p0049b01║得應記，知必有本，欲使物知聞，共來結緣，故與應
X32n0616_p0049b02║記耳。又此二乘若聞壽量，即同增道損生，得法身
X32n0616_p0049b03║記也。八、明悟有淺深者，一往同破無明入圓，初住
X32n0616_p0049b04║細尋，必應明晦。初聞法說，既入佛慧者，更聞譬說，
X32n0616_p0049b05║豈不重明？又聞因緣，理必增進，更聞壽量，彌復優
X32n0616_p0049b06║深。如聽法人重，聞則勝前，如寒得衣單，複分厚薄。
X32n0616_p0049b07║九、明益有權實者，或云實行得益，權行正為接引
X32n0616_p0049b08║影響，不論其益。今明不爾，若至壽量，權實悉得益，
X32n0616_p0049b09║增道彌高，損生彌盡，鄰圓際極，唯一生在，豈非權
X32n0616_p0049b10║者益耶？所以初為影響，共熟實行，後說極果，則自
X32n0616_p0049b11║道明。文云：出入息利，及徧他國。息利在己，即是己
X32n0616_p0049b12║利。實行得益，由於權引，化功歸己，權亦得益。故佛
X32n0616_p0049b13║以一音演說法，眾生隨類各得解，又何必須待壽
X32n0616_p0049b14║量，方令權得益耶？地涌菩薩云：我等自亦欲得此
X32n0616_p0049b15║真淨大法。即是自益也。十、明待時、不待時者，爾前
X32n0616_p0049b16║未悟必待法華悟者，名為待時；前教已悟者，名不
X32n0616_p0049b17║待時。何以故？佛有顯、密二說。若約顯說，則法華之
X32n0616_p0049b18║前二乘未悟大道，要須五味調熟會在法華，故云
X32n0616_p0049b19║所以未曾說，說時未至故，今正是其時，決定說大
X32n0616_p0049b20║乘，此即待時也。若約密說，未必具待五味在法華，
X32n0616_p0049b21║方會爾前有密入者名不待時，此乃大判時、不時。
X32n0616_p0049b22║若就三周亦是待時、不待時，迹、本二門亦是待時、
X32n0616_p0049b23║不待時，致有前後悟入也。三周之中自論密者，如
X32n0616_p0049b24║法說時，密聞大車及大通事而得悟入，即不待時。
X32n0616_p0049c01║中周密聞，準此可知。問：若三周及本有密說者，玄
X32n0616_p0049c02║文那云法華唯顯？答：言顯、密者，爾前偏、圓互不相
X32n0616_p0049c03║知，今至此經同入一圓，雖密而顯純一味故，但於
X32n0616_p0049c04║一座有待、不待。然知彰灼、授記二乘，顯露分明說
X32n0616_p0049c05║壽長遠，於茲一座無不聞知，故名為顯。問：有一種
X32n0616_p0049c06║根性于前四時既無密、益，不至法華復無顯、得二
X32n0616_p0049c07║時不攝者，應是失時永不得悟耶？答：餘經或謂此
X32n0616_p0049c08║為失時，今經不爾。此人雖于密、顯兩時不悟，生滅
X32n0616_p0049c09║度想入于涅槃，而于彼土得聞是經，故無失時，乃
X32n0616_p0049c10║是待彼土之時耳。問：五千起去應是失時？答：此等
X32n0616_p0049c11║應於如來滅後弘經人處受益，亦是待時也。十、義
X32n0616_p0049c12║料簡三周竟。初、法說周，為五：初、正法說；二、身子
X32n0616_p0049c13║領解；三、如來述成；四、與授記；五、四眾歡喜。初中二：
X32n0616_p0049c14║初、長文；二、偈頌。初中三：初、許；二、受旨；三、正說。初又
X32n0616_p0049c15║三：初、順許；二、誡許；三、揀許。今初。
X32n0616_p0049c16║爾時，世尊告舍利弗：汝已慇懃三請，豈得不說？
X32n0616_p0049c17║汝已慇懃是順，豈得不說是許也？△二、誡許。
X32n0616_p0049c18║汝今諦聽，善思念之，吾當為汝分別解說。
X32n0616_p0049c19║上二句是誡，後一句是許也。諦聽是聞慧，善思是
X32n0616_p0049c20║思慧，念之是修慧。大經云：一者親近善友，二者聽
X32n0616_p0049c21║聞正法，三者思惟其義，四者如說修行。惟此四法，
X32n0616_p0049c22║是涅槃因。若言苦行是涅槃因，無有是處。一善知
X32n0616_p0049c23║識，謂如來也。後之三句，即是三慧。故佛誡之，是涅
X32n0616_p0049c24║槃近因緣也。△三揀許。
X32n0616_p0050a01║說此語時，會中有比丘、比丘尼、優婆塞、優婆夷五千
X32n0616_p0050a02║人等，即從座起，禮佛而退。所以者何？此輩罪根深重，
X32n0616_p0050a03║及增上慢，未得謂得，未證謂證，有如此失，是以不住。
X32n0616_p0050a04║世尊默然，而不制止。爾時，佛告舍利弗：我今此眾，無
X32n0616_p0050a05║復枝葉，純有貞實。舍利弗！如是增上慢人，退亦佳矣。
X32n0616_p0050a06║汝今善聽，當為汝說。
X32n0616_p0050a07║從初至退亦佳矣是揀，汝今善聽是許也。五千在
X32n0616_p0050a08║座故如來三止，今將許說威神遣去故名揀眾。五
X32n0616_p0050a09║濁障多名罪重，執小翳大名根深，未得三果謂得
X32n0616_p0050a10║三果，未證無學謂證無學，如悞認四禪以為四果
X32n0616_p0050a11║等名增上慢。有如此失者，謂障執慢三失也。默不
X32n0616_p0050a12║制止者，上聞略開三顯一，言簡義隱猶未生謗，足
X32n0616_p0050a13║為繫珠因緣去則有益；若聞廣開三顯一，乖情起
X32n0616_p0050a14║謗住則有損，是故不制止也。無復枝葉者，枝葉細
X32n0616_p0050a15║末不任器用，此等執方便之方便（小乘四果已是方便，更于煖頂
X32n0616_p0050a16║妄計為極），於大非器。故大品經云：攀枝附葉棄于根本，
X32n0616_p0050a17║是人為不黠。即此義也。退亦佳矣者，既以小自翳
X32n0616_p0050a18║復妨他大光，今退無謗法之愆，復無障他之過，故
X32n0616_p0050a19║云佳矣。枝葉未去，故如來三止；貞實願聞，故身子
X32n0616_p0050a20║四請。師弟鑒機，非徒靳固也。問：佛大慈悲，何不神
X32n0616_p0050a21║力使其住而不聞，如華嚴中之二乘聾瘂？何不強
X32n0616_p0050a22║毒以大，如喜根之於勝意？答：各有所以。華嚴末席
X32n0616_p0050a23║正已開漸，未破小執，故在座而隔。今正欲滅化破
X32n0616_p0050a24║菴，宜須揀遣。若去在俱謗，宜如喜根強說。今去則
X32n0616_p0050b01║有益，那忽令住？住則有損，那忽不遣喜根令遠得
X32n0616_p0050b02║益？慈故強說，與其樂種，如來護令不謗；悲故發遣，
X32n0616_p0050b03║拔其當苦。問：五千在座即不蒙益，去則何益？答：此
X32n0616_p0050b04║非當機，是結緣人耳。昔大通佛時，亦有無量眾生
X32n0616_p0050b05║心生疑惑，世世與師俱生，今皆得度，乃至如來滅
X32n0616_p0050b06║後猶故未盡，此五千人當知亦爾。又說大經時，有
X32n0616_p0050b07║八萬五千億人於是經中不生信心，是人于未來
X32n0616_p0050b08║亦當得信，例此則益在不久也。初許竟。△二受旨
X32n0616_p0050b09║舍利弗言：唯然，世尊！願樂欲聞。
X32n0616_p0050b10║前已三請，并此為第四請。
X32n0616_p0050b11║
X32n0616_p0050b12║妙法蓮華經台宗會義卷一之三
X32n0616_p0050b13║
X32n0616_p0050b14║
X32n0616_p0050b15║妙法蓮華經台宗會義卷一之四
X32n0616_p0050b16║
X32n0616_p0050b17║古吳後學蕅益　智旭　述
X32n0616_p0050b18║初、正法說長文中，初、許，二、受旨竟。△三、正說，為二：
X32n0616_p0050b19║初、四佛章，廣上諸佛權實。二、釋迦章，廣上釋迦權
X32n0616_p0050b20║實。上句逗少，是文略。總云諸佛，是人略。但開三顯
X32n0616_p0050b21║一，是義略。此中章句多，是文廣。明五佛，是人廣。明
X32n0616_p0050b22║六番，是義廣。六番者：一、歎法希有，二、說無虗妄，三、
X32n0616_p0050b23║開方便，四、示真實，五、舉五濁釋權，六、揀偽敦信。歎
X32n0616_p0050b24║法，令生尊重。說無虗妄，止其誹謗。開方便，使莫執
X32n0616_p0050c01║小。示真實，使其悟大。舉五濁，示必施三。揀偽，要必
X32n0616_p0050c02║真實。於五佛章中，一一應備六義。而前後互出不
X32n0616_p0050c03║具足者，蓋如來巧說，使略而無缺，詣而不煩文耳。
X32n0616_p0050c04║又六義前後亦復無在。（生起宛然，大體隨時。以此六義，共成開顯大旨。如三
X32n0616_p0050c05║世佛，但各二章，豈非極略？而開顯無缺，令權詣實。略却四章，令文不繁。詣者，至也。前後無在者，六章之要，
X32n0616_p0050c06║莫若開顯前後互無。在餘四章，但義存六，共成一意，不必次第也。）初、四佛章，為二：
X32n0616_p0050c07║初、總明諸佛，二、列三世佛。初中但四：初、歎法希有，
X32n0616_p0050c08║二、說無虗妄，三、開方便，四、示真實。缺二義者，指後
X32n0616_p0050c09║文也。今初。
X32n0616_p0050c10║佛告舍利弗：如是妙法，諸佛如來時乃說之，如優曇
X32n0616_p0050c11║鉢華時一現耳。
X32n0616_p0050c12║此中法譬雙歎，諸佛若出五濁必先開三，如今世
X32n0616_p0050c13║尊四十餘年始顯真實久久稀疎，故言時乃說之。
X32n0616_p0050c14║久不說者，為人不堪故、時未至故、五千未遣故，今
X32n0616_p0050c15║人已堪時已至，五千已去決定說大乘，故言時乃
X32n0616_p0050c16║說之。優曇華此云靈瑞，三千年一現，又現則金輪
X32n0616_p0050c17║王出，表三乘調熟已後方說妙法授法王記，又隔
X32n0616_p0050c18║跨酪及二酥三味乃說醍醐也。觀心釋者，即中妙
X32n0616_p0050c19║觀通一切法至實相名為靈，靈即靈通，有此觀故
X32n0616_p0050c20║必獲佛記名為瑞，由有此觀方得佛果名為華。△
X32n0616_p0050c21║二、說無虗妄。
X32n0616_p0050c22║舍利弗！汝等當信佛之所說，言不虗妄。
X32n0616_p0050c23║此理至深，與昔權理異；此言至妙，與昔權言反；此
X32n0616_p0050c24║行至普，與昔權行乖；此人至勝，勝於昔劣。還指客
X32n0616_p0051a01║行四種之粗，而今皆妙。恐物疑謗，故先勸信，令信
X32n0616_p0051a02║無虗妄人，說無虗妄法也。△三、開方便三：初、開，二、
X32n0616_p0051a03║釋，三、結。今初。
X32n0616_p0051a04║舍利弗！諸佛隨宜說法，意趣難解。
X32n0616_p0051a05║隨三種機宜，巧說方便，而佛意在實，人莫能解也。
X32n0616_p0051a06║△二、釋。
X32n0616_p0051a07║所以者何？我以無數方便、種種因緣、譬喻言辭演說
X32n0616_p0051a08║諸法。
X32n0616_p0051a09║舉今佛之權能，釋諸佛之方便，巧慧同故，借此釋
X32n0616_p0051a10║彼。當知諸佛開權，亦如我也。△三、結。
X32n0616_p0051a11║是法非思量分別之所能解，唯有諸佛乃能知之。
X32n0616_p0051a12║此結成開權之意趣難解也。蓋稟教者罔不謂三，
X32n0616_p0051a13║唯有諸佛乃知一耳。此文兩向，若作示真實者，即
X32n0616_p0051a14║屬後文初標勝人法也。無分別法唯佛能知，佛以
X32n0616_p0051a15║無分別智解知無分別法，故是顯實。△四、示真實
X32n0616_p0051a16║五：初、標勝人法，二、標出世意，三、重示，四、正釋，五、總
X32n0616_p0051a17║結。初文如前。二，標出世意。
X32n0616_p0051a18║所以者何？諸佛世尊唯以一大事因緣故出現於世。
X32n0616_p0051a19║釋此為兩：初總，次分字。初總者，承上文言：何故是
X32n0616_p0051a20║法非思量分別所解，唯有諸佛乃能知耶？良以諸
X32n0616_p0051a21║佛覺如實之相，乘此實道出應於世，秖令眾生得
X32n0616_p0051a22║此實相更無他事，實相無相微妙第一，故非思量
X32n0616_p0051a23║分別所能解也。次分字釋者，一則一實相也，非三
X32n0616_p0051a24║非五非七非九，故言一也（三即三乘，五加人天，七加通二乘，九加通別菩
X32n0616_p0051b01║薩）。其性廣博，博三五七九等故名為大，諸佛出世
X32n0616_p0051b02║之儀式故名為事，眾生有此機感故名為因，如來
X32n0616_p0051b03║乘機而應故名為緣，是為出世之本意。而先開三
X32n0616_p0051b04║者，為一弄引耳。如人欲取先當與之，雖說種種道，
X32n0616_p0051b05║其實為一乘也。△三重示
X32n0616_p0051b06║舍利弗！云何名諸佛世尊唯以一大事因緣故出現
X32n0616_p0051b07║於世？
X32n0616_p0051b08║將欲解釋，更重徵起以為言端。又此大事佛所尊
X32n0616_p0051b09║重，如釋論中明父王欲多聞太子名，數數說之無
X32n0616_p0051b10║有厭足也。△四、正釋。破古不錄。夫既顯實，則無量
X32n0616_p0051b11║法皆一也。如玄義中十妙，則是十種一也。若略和
X32n0616_p0051b12║舊解，且作四一。言無量一者，一色一香，無非中道，
X32n0616_p0051b13║此義可知。言十一者，帖文整足，雖不次第，十義無
X32n0616_p0051b14║減。是法非思量分別之所能解，是顯理一。唯有諸
X32n0616_p0051b15║佛乃能知之，是顯智一。唯以一大事者，一即是理，
X32n0616_p0051b16║大即是智（智能照境，方達境大，故大名智），事即是行（自行化他，俱名事故），理
X32n0616_p0051b17║發智，智導行，逐此義便是顯行一。知見者，智知於
X32n0616_p0051b18║理，眼見諦法，諦理無為，則無分別，以無為法而有
X32n0616_p0051b19║差別。約此知見，論開示悟入，以略擬廣，有四十位，
X32n0616_p0051b20║是顯位一。又取結句明一，一即法身，大即般若，事
X32n0616_p0051b21║即解脫，為秘密藏，是顯三法一。出現於世，顯感應
X32n0616_p0051b22║一。但教化菩薩，顯眷屬一。諸有所作，顯神通一。唯
X32n0616_p0051b23║以佛之知見示悟眾生，顯利益一。但以一佛乘故，
X32n0616_p0051b24║為眾生說法，顯說法一。經文印義，信如符契。今略
X32n0616_p0051c01║和舊解，作四一者，數同義異。舊云果一，今言理一，
X32n0616_p0051c02║依義依文。依義者，若無理一，眾事顛倒，悉是魔說，
X32n0616_p0051c03║非復佛經，故須理一。依文者，文稱佛之知見，今取
X32n0616_p0051c04║所知見，所見即諦，所知即境，境諦即實相理，故名
X32n0616_p0051c05║理一。舊云因一，語單義別。今云行一，通收因果。人
X32n0616_p0051c06║一教一，名與舊同。文即為四：初、明理一，二、明人一，
X32n0616_p0051c07║三、明行一，四、明教一。今初。
X32n0616_p0051c08║諸佛世尊欲令眾生開佛知見使得清淨故出現於
X32n0616_p0051c09║世，欲示眾生佛之知見故出現於世，欲令眾生悟佛
X32n0616_p0051c10║知見故出現於世，欲令眾生入佛知見道故出現於
X32n0616_p0051c11║世。舍利弗！是為諸佛以一大事因緣故出現於世。
X32n0616_p0051c12║釋此理一，復為四意：一約四位，二約四智，三約四
X32n0616_p0051c13║門，四約觀心。一約四位者，諦境不可知見，約于智
X32n0616_p0051c14║眼乃能知見，二智四眼不能知見，惟一切種智佛
X32n0616_p0051c15║眼則能知見。經云：為令眾生開佛知見，若偏語佛
X32n0616_p0051c16║果即失眾生，若偏語眾生則非佛知見，故不可偏
X32n0616_p0051c17║取。前三教行人雖是眾生，未得佛眼佛智，故不能
X32n0616_p0051c18║知見實相。圓教四位亦是眾生，而分得佛眼佛智，
X32n0616_p0051c19║則眾生義成，佛知見義亦成，故寄此四位以釋理
X32n0616_p0051c20║一。如瑞相中天雨四華，表萬善同歸得入四位，乘
X32n0616_p0051c21║四位華以趣佛果，故約位顯理也。開者，即圓十住
X32n0616_p0051c22║初破無明，開如來藏見實相理。何者？性德妙理被
X32n0616_p0051c23║通別兩惑之所染著，難可了知。初心雖能圓信（名字
X32n0616_p0051c24║位）、圓受（五品位）、圓伏（十信位），而未能斷，不名為開。內加
X32n0616_p0052a01║觀行，外藉法雨，助破通別惑藏，顯出真修性知見，
X32n0616_p0052a02║朗然開發，如日出暗滅，眼目有用，故名為開。緣修
X32n0616_p0052a03║破惑，故名使得清淨。仁王經云：入理般若名為住。
X32n0616_p0052a04║住於十住白華位也。示者，惑障既除，知見體顯，體
X32n0616_p0052a05║備萬德，法界眾德顯示分明，故名為示，即是十行
X32n0616_p0052a06║大白華位也。悟者，障除體顯，法界行明，事理融通，
X32n0616_p0052a07║更無二趣，如理智、如量智，理量不二，故名為悟，即
X32n0616_p0052a08║十迴向赤華位也。入者，事理既融，自在無礙，任運
X32n0616_p0052a09║流注，入于薩婆若海，如理如量通達自在，如量知
X32n0616_p0052a10║見能持眾德，如理知見能遮諸惑，即是十地大赤
X32n0616_p0052a11║華位也。然圓道妙位，一位之中，即具四十一地功
X32n0616_p0052a12║德。秪開即具示悟入等，更非異心。但如理知見，無
X32n0616_p0052a13║有分別淺深之相。欲顯如量知見，故分別四位耳。
X32n0616_p0052a14║發心畢竟二不別，如是二心先心難。既云難易，即
X32n0616_p0052a15║知初心與畢竟心，應有明晦淺深之別。猶如月體，
X32n0616_p0052a16║初後俱圓，而有朔望之殊。四位知見，皆明照實相，
X32n0616_p0052a17║而說開示悟入之異也。二約四智者（名出般若，彼通三教，今唯
X32n0616_p0052a18║約圓）。一道慧，見道實性，實性中得開佛知見也。二道
X32n0616_p0052a19║種慧，知十法界諸道種別解惑之相，一一皆示佛
X32n0616_p0052a20║知見也。三一切智，知一切法一相寂滅，寂滅即悟
X32n0616_p0052a21║佛知見也。四一切種智，知一切法一相寂滅相，種
X32n0616_p0052a22║種行類相貌皆識，即入佛知見也（智慧二字，俱通因果，及以總別。
X32n0616_p0052a23║今但云道慧，故約因約總。加一種字，故約因約別。智上有一切二字，故約果約總。又加一種字，故約果約
X32n0616_p0052a24║別也）。又道慧如理名開，道種慧如量名示。一切智理
X32n0616_p0052b01║量不二稱悟，一切種智理量雙照為入。此亦約實
X32n0616_p0052b02║理無淺深中，而淺深分別也（如彼俗境數量，如于實理契之。理量相即，
X32n0616_p0052b03║非因果總別而論。因果總別，四名便故，初後理同）。三約圓教四門，橫釋四
X32n0616_p0052b04║句者。空門一空一切空，即開佛知見。有門一有一
X32n0616_p0052b05║切有，即示佛知見。亦空亦有門一切亦空亦有，即
X32n0616_p0052b06║悟佛知見。非空非有門一切非空非有，即入佛知
X32n0616_p0052b07║見。能通則四，所通則一。開示悟入，是能通之門。所
X32n0616_p0052b08║知所見，乃所通之理也。四約觀心釋者，觀于心性
X32n0616_p0052b09║三諦之理，不可思議。此觀明淨，名為開。雖不可思
X32n0616_p0052b10║議，而能分別空假中心，宛然無濫，名為示。空假中
X32n0616_p0052b11║心，即三而一，即一而三，名為悟。空假中心，非空假
X32n0616_p0052b12║中，而齊照空假中，名為入。是為一心三觀，而分開
X32n0616_p0052b13║示悟入之殊也。所以四種釋者，見理由位，位立由
X32n0616_p0052b14║智，智發由門，門通由觀。觀故則門通，門通故智成，
X32n0616_p0052b15║智成故位立，位立故見理，見理故名為理一也。（雖云
X32n0616_p0052b16║理一，而門即教一，觀即行一，位即人一。此乃教行人三，寄理以辨。理既如是，餘三例然。釋義之妙，無以加
X32n0616_p0052b17║矣。又前約位智，則初住方得名開，似乎凡夫絕分。後約門約觀，則名字初心，造修有地。況復眾生知見，本
X32n0616_p0052b18║來即是佛知見體。如冰體即水，但由惑障寒結，舉水成冰。苟信圓門觀心即是，則有名字開示悟入，乃至
X32n0616_p0052b19║究竟開示悟入。豈得高推聖境，自鄙無分。又豈得妄計初心即佛，以凡濫極哉。此中約位非豎而論豎，約
X32n0616_p0052b20║門非橫而論橫，約智非亦橫亦豎而論亦橫亦竪，約觀非非橫非豎而論非橫非豎，又復雙照橫豎。）舍
X32n0616_p0052b21║利弗下，即結成理一義。昔方便教，亦得各論開示
X32n0616_p0052b22║悟入，而非佛知見，故是權。今明佛知見，故是實。實
X32n0616_p0052b23║即理一也。△二明人一
X32n0616_p0052b24║佛告舍利弗：諸佛如來但教化菩薩。
X32n0616_p0052c01║就昔方便，謂教化三乘理，實但化菩薩。如彼窮子，
X32n0616_p0052c02║自謂客作賤人，長者觀之，實是己子，即是人一。△
X32n0616_p0052c03║三明行一
X32n0616_p0052c04║諸有所作常為一事，唯以佛之知見示悟眾生。
X32n0616_p0052c05║三乘眾行，名之為諸，為圓故諸，即是一事。此行何
X32n0616_p0052c06║所至到，唯趣佛之知見，即是行一意也。△四明教
X32n0616_p0052c07║一
X32n0616_p0052c08║舍利弗！如來但以一佛乘故為眾生說法，無有餘乘
X32n0616_p0052c09║若二、若三。
X32n0616_p0052c10║圓頓之教名一佛乘，別教已去皆名有餘之說，即
X32n0616_p0052c11║不了義非一佛乘。無有餘乘者，無華嚴中所兼之
X32n0616_p0052c12║別；無二者，無般若中所帶之二；無三者，無方等中
X32n0616_p0052c13║所對之三也。然上四文各有二義：初文若取能知
X32n0616_p0052c14║見，即人一為便；今取所知見，則理一為便。次文若
X32n0616_p0052c15║取教化，即教一為便；今取菩薩，則人一為便。第三
X32n0616_p0052c16║文諸有所作，若就教主為言，即教一為便；今就行
X32n0616_p0052c17║人為語，則行一為便。第四文若取乘運之義，即行
X32n0616_p0052c18║一為便；今取為眾生說法，則教一為便。不過逐便
X32n0616_p0052c19║釋耳。四、正釋竟。△五、總結。
X32n0616_p0052c20║舍利弗！一切十方諸佛法亦如是。
X32n0616_p0052c21║此句總結四一，文簡義長。何以言之？序中因光橫
X32n0616_p0052c22║見萬八千土，文殊引古豎明二萬諸佛，無不為實
X32n0616_p0052c23║施權、開權顯實，皆與今佛出五濁世其意是同，固
X32n0616_p0052c24║不待言。至于一切十方剎海無盡、世界淨穢差別
X32n0616_p0053a01║無盡，諸佛出世亦有純說大者，亦有純說小者。純
X32n0616_p0053a02║說大則不必施三，固是四一；純說小則不得顯實，
X32n0616_p0053a03║而久久之後究竟亦無不還成四一者，但非可以
X32n0616_p0053a04║劫數久近計之，非可以等覺已下諸神通天眼測
X32n0616_p0053a05║之耳。下文開迹顯本，如來三世化功若此，此而不
X32n0616_p0053a06║信，安得名隨喜哉？初總明諸佛竟。△二、列三世佛，
X32n0616_p0053a07║為三：初、過去佛，二、未來佛，三、現在佛。此中應具六
X32n0616_p0053a08║義，但出二種：一、開方便，二、顯真實。兩則指上，兩則
X32n0616_p0053a09║指下。（歎法希有，說無虗妄，指前總章。舉五濁釋權，揀偽敦信，指後釋迦章。）初過去
X32n0616_p0053a10║佛。
X32n0616_p0053a11║舍利弗！過去諸佛以無量無數方便、種種因緣、譬喻、
X32n0616_p0053a12║言辭，而為眾生演說諸法，是法皆為一佛乘故。是諸
X32n0616_p0053a13║眾生從諸佛聞法，究竟皆得一切種智。
X32n0616_p0053a14║無量無數方便等，是開權是法；皆為等，是顯實為
X32n0616_p0053a15║一。佛乘即教一，眾生即人一，能得種智即行一，種
X32n0616_p0053a16║智所知即理一。△二、未來佛。
X32n0616_p0053a17║舍利弗！未來諸佛當出於世，亦以無量無數方便、種
X32n0616_p0053a18║種因緣、譬喻言辭，而為眾生演說諸法，是法皆為一
X32n0616_p0053a19║佛乘故。是諸眾生從佛聞法，究竟皆得一切種智。
X32n0616_p0053a20║△三、現在佛。
X32n0616_p0053a21║舍利弗！現在十方無量百千萬億佛土中，諸佛世尊
X32n0616_p0053a22║多所饒益安樂眾生，是諸佛亦以無量無數方便，種
X32n0616_p0053a23║種因緣譬喻言辭，而為眾生演說諸法，是法皆為一
X32n0616_p0053a24║佛乘故。是諸眾生從佛聞法，究竟皆得一切種智。舍
X32n0616_p0053b01║利弗！是諸佛但教化菩薩，欲以佛之知見示眾生故，
X32n0616_p0053b02║欲以佛之知見悟眾生故，欲令眾生入佛之知見故。
X32n0616_p0053b03║現在佛正是化主，故先標出世之意，次明開權顯
X32n0616_p0053b04║實，後結成開示悟入也。少開句者，但是文略。初四
X32n0616_p0053b05║佛章竟。△二、釋迦章。廣上釋迦權實，于六義中無。
X32n0616_p0053b06║歎法希有，但有五文：初、開權，二、顯實，三、舉五濁釋
X32n0616_p0053b07║方便，四、揀偽敦信一實，五、明無虗妄。今初。
X32n0616_p0053b08║舍利弗！我今亦復如是，知諸眾生有種種欲，深心所
X32n0616_p0053b09║著，隨其本性，以種種因緣、譬喻、言辭、方便力而為說
X32n0616_p0053b10║法。
X32n0616_p0053b11║先三後一，如四佛不異，故言亦復如是。種種欲等
X32n0616_p0053b12║者，五乘根性欲也。過去名根，以能生為義；現在名
X32n0616_p0053b13║欲，以取境為義；未來名性，以不改為義。深心所著
X32n0616_p0053b14║者，宿習難轉，即是根也。方便者，即是隨宜所開三
X32n0616_p0053b15║乘權法，此中感應相對，眾生種種根性欲感也。我
X32n0616_p0053b16║佛知之，以方便力而為說法應也。△二、顯實。
X32n0616_p0053b17║舍利弗！如此皆為得一佛乘、一切種智故。
X32n0616_p0053b18║△三、舉五濁釋方便三：初、標意，二、舉五濁，三、結釋。
X32n0616_p0053b19║今初。
X32n0616_p0053b20║舍利弗！十方世界中尚無二乘，何況有三？
X32n0616_p0053b21║將舉五濁，先標其意。上已說諸佛開權顯實，未明
X32n0616_p0053b22║隱實施權。今明稱實而觀，則十方世界，無非法界
X32n0616_p0053b23║真如妙理，尚無別教之二，何況有藏通別教之三。
X32n0616_p0053b24║別教名二乘者，中道逈出二邊，不即二邊，是中與
X32n0616_p0053c01║邊為二，故名為第二乘也。別教之二，已不可得，況
X32n0616_p0053c02║有通及藏教與別，共成三種權耶。特以出五濁世，
X32n0616_p0053c03║不得不隱一實，施三權耳。△二舉五濁。
X32n0616_p0053c04║舍利弗！諸佛出於五濁惡世，所謂劫濁、煩惱濁、眾生
X32n0616_p0053c05║濁、見濁、命濁。
X32n0616_p0053c06║劫者，時也。時無實法，依於色心分位假立。今言濁
X32n0616_p0053c07║者，謂四濁增盛聚在此時，故下文云劫濁亂時也。
X32n0616_p0053c08║煩惱濁者，通而言之，五住三惑皆名煩惱。今且以
X32n0616_p0053c09║界內五鈍使為煩惱濁，所謂貪、瞋、癡、慢、疑也。眾生
X32n0616_p0053c10║亦無別體，依于色心五陰立此假名。今言濁者，由
X32n0616_p0053c11║見煩惱所感粗弊色心果報醜劣，故名眾生濁也。
X32n0616_p0053c12║見濁者，通而言之，界內界外諸分別惑皆名為見。
X32n0616_p0053c13║今且以界內五利使為見濁，所謂身邊戒見邪也。
X32n0616_p0053c14║命根亦無實法，依于識種之上一分連持色心不
X32n0616_p0053c15║斷功能假立。今言濁者，惡異熟業所感識種能令
X32n0616_p0053c16║色心住持短促，故名為命濁也。若約因果相由，則
X32n0616_p0053c17║以見煩惱為因，感於三界色心為果，依果立眾生
X32n0616_p0053c18║名，依眾生一期生死立命根名，依此四法皆濁立
X32n0616_p0053c19║劫濁名。若依諸經次第，則劫濁居初，見煩惱、眾生、
X32n0616_p0053c20║命如次列後。今文不次，義亦無在。問：此與大佛頂
X32n0616_p0053c21║經所明五濁為同為異？答：大佛頂經五濁該于九
X32n0616_p0053c22║界，惟佛為清。此經所舉五濁局在穢土減劫，不約
X32n0616_p0053c23║淨土，不約增劫。問：此經最妙，所舉五濁何反淺耶？
X32n0616_p0053c24║答：此明諸佛隱實施三，由於出五濁世，事不獲已，
X32n0616_p0054a01║正顯善權方便不可思議，何得以大佛頂經為並
X32n0616_p0054a02║彼經，別為一類利根，直開圓解耳。問：五濁若能障
X32n0616_p0054a03║大，華嚴經中未除濁而聞悟，何也？答：此應四句分
X32n0616_p0054a04║別：一、大乘根利障重，以根利故，重障不能障此土，
X32n0616_p0054a05║華嚴初聞大乘者是也；二、根利障輕，他方淨土頓
X32n0616_p0054a06║聞大乘者是也；三、根鈍障輕，他方淨土先聞三乘，
X32n0616_p0054a07║後悟一乘者是也；四、根鈍障重，此土聞漸除濁，方
X32n0616_p0054a08║聞大乘者是也。問：五濁亦障小否？答：就小亦應四
X32n0616_p0054a09║句分別：一、小乘根利障輕，濁不能障，如舍利弗、大
X32n0616_p0054a10║迦葉等；二、小乘根利障重，濁亦不能為障，如阿含
X32n0616_p0054a11║經央掘魔羅；三、小乘根鈍障輕，濁亦不能為障，如
X32n0616_p0054a12║般陀比丘；四、小乘根鈍障重，此則成障，佛世不聞
X32n0616_p0054a13║小乘，不得度脫者是也。問：自有不在華嚴，不在三
X32n0616_p0054a14║藏，而得聞大聞小者，何也？答：此應約四教總作四
X32n0616_p0054a15║句，又約四教各作四句。總作四句者，根利障輕，隨
X32n0616_p0054a16║於何時宜聞圓教；根利障重，隨于何時宜聞別教；
X32n0616_p0054a17║根鈍障輕，隨于何時宜聞通教；根鈍障重，隨于何
X32n0616_p0054a18║時宜聞藏教。佛以口密而隨應之，令其得益。各作
X32n0616_p0054a19║四句者，四教各有四門：根利障輕者，聞非空非有
X32n0616_p0054a20║門入也；根利障重者，聞亦空亦有門入也；根鈍障
X32n0616_p0054a21║輕者，聞空門入也；根鈍障重者，聞有門入也。統而
X32n0616_p0054a22║言之，不論有障無障，貴在有根有乘種耳。障由破
X32n0616_p0054a23║戒，種由熏習，根由宿習，有利有鈍，致今值佛，悟有
X32n0616_p0054a24║待時不待時也。若宿無乘種，未植出世善根，縱令
X32n0616_p0054b01║障輕，耽樂不悟，四句不收，四門不攝，可奈何哉！問：
X32n0616_p0054b02║五濁一往，何故障大而不障小？（約初四句中之第四句問。）答：眾
X32n0616_p0054b03║生濁重，妄計五陰而為四德。（障重也。）若聞大乘常樂
X32n0616_p0054b04║我淨，即執非為是。（根鈍也。）舊醫頑騃，不知乳之好惡，
X32n0616_p0054b05║（不識藥也。）不知病起根源，（不識病也。）不知藥餌開遮，（不知授藥法也。）
X32n0616_p0054b06║無所知曉，故濁障大也。文云：若但讚佛乘，眾生沒
X32n0616_p0054b07║在苦。即此義也。若聞無常、苦、無我、不淨，即厭生死，
X32n0616_p0054b08║欣涅槃，破邪計執，故五濁不障小。文云：作是思惟
X32n0616_p0054b09║時，十方佛皆現，梵音慰喻我。即此義也。△三、結釋。
X32n0616_p0054b10║如是，舍利弗！劫濁亂時，眾生垢重慳貪嫉妬，成就諸
X32n0616_p0054b11║不善根故，諸佛以方便力，於一佛乘分別說三。
X32n0616_p0054b12║初句即劫濁，次句即眾生濁，慳貪嫉妬即煩惱濁
X32n0616_p0054b13║及見濁，成就諸不善根即命濁也。設非曲垂方便，
X32n0616_p0054b14║何以引出苦輪？三、舉五濁釋方便竟。△四、揀偽敦
X32n0616_p0054b15║信一實。若佛弟子，自能信解。若不信解，非真弟子，
X32n0616_p0054b16║亦非羅漢敦逼時眾令信受也。文二：初、揀真偽，二、
X32n0616_p0054b17║開除釋疑。初又二：初、若不聞不知，非真弟子。二、若
X32n0616_p0054b18║聞不信受，是增上慢。今初。
X32n0616_p0054b19║舍利弗！若我弟子自謂阿羅漢、辟支佛者，不聞不知
X32n0616_p0054b20║諸佛如來但教化菩薩事，此非佛弟子、非阿羅漢、非
X32n0616_p0054b21║辟支佛。
X32n0616_p0054b22║如世弟子，隨順師法，繼道傳燈，今不聞不知，則無
X32n0616_p0054b23║法可順。何謂弟子？如來昔為治五濁故，方便施三，
X32n0616_p0054b24║汝得聞得知，隨順修習，名為弟子。今五濁既除，為
X32n0616_p0054c01║汝顯一，何意不聞不知？不聞即不聞教一，不知即
X32n0616_p0054c02║不知行一，非弟子即非人一，總迷於理一也。△二、
X32n0616_p0054c03║若聞不信受是增上慢。
X32n0616_p0054c04║又，舍利弗！是諸比丘、比丘尼，自謂已得阿羅漢，是最
X32n0616_p0054c05║後身究竟涅槃，便不復志求阿耨多羅三藐三菩提，
X32n0616_p0054c06║當知此輩皆是增上慢人。所以者何？若有比丘實得
X32n0616_p0054c07║阿羅漢，若不信此法，無有是處。
X32n0616_p0054c08║佛設二乘，原為五濁障重，暫令息苦，故權說見思
X32n0616_p0054c09║斷盡，名阿羅漢；不受三界後有，名最後身；出同居
X32n0616_p0054c10║土，分段苦輪，名為涅槃。然使實得阿羅漢道，證有
X32n0616_p0054c11║餘脫，今聞此經，便應信受，進求無上菩提。何以故？
X32n0616_p0054c12║濁障既除，又得聞此大法，則當審自籌量，無明別
X32n0616_p0054c13║惑尚在，何名羅漢？變易生死浩然，何名後身？化城
X32n0616_p0054c14║未是寶所，何名究竟涅槃？故實得阿羅漢者，未有
X32n0616_p0054c15║不信佛說此法者也。倘自以為足，不復志求菩提，
X32n0616_p0054c16║當知并未證阿羅漢，但是增上慢耳。初揀真偽竟。
X32n0616_p0054c17║△二、開除釋疑，又二：初、開除，二、釋疑。今初。
X32n0616_p0054c18║除佛滅度後，現前無佛。所以者何？佛滅度後，如是等
X32n0616_p0054c19║經受持、讀誦、解義者，是人難得。
X32n0616_p0054c20║恐有問曰：若爾，則一切羅漢，皆必志求無上菩提
X32n0616_p0054c21║耶？故今開除之曰：除佛滅後，現前無佛，則彼稟權
X32n0616_p0054c22║說證羅漢者，未必即能志求菩提。又有問曰：佛雖
X32n0616_p0054c23║滅度，此經住世，彼何不信？故今釋曰：所以者何？佛
X32n0616_p0054c24║滅度後，經雖住世，而受持讀誦解義之人難得，不
X32n0616_p0055a01║遇其人，則小果聖者，安能自決了哉？△二、釋疑。
X32n0616_p0055a02║若遇餘佛，於此法中便得決了。
X32n0616_p0055a03║恐有疑曰：若佛滅後，諸阿羅漢不遇此經，不遇受
X32n0616_p0055a04║持、讀誦、解義之人，則當永入小涅槃耶？故今釋曰：
X32n0616_p0055a05║是人雖作滅度之想，入于涅槃而生方便，有餘國
X32n0616_p0055a06║中仍得遇佛為說此法，便得決了化城非實，還必
X32n0616_p0055a07║志求無上菩提，斷無永入涅槃之理也。故大智度
X32n0616_p0055a08║論釋畢定品云：羅漢身必應滅，住在何處具足佛
X32n0616_p0055a09║道？答：出三界外，有淨佛土，無煩惱名，於是國土佛
X32n0616_p0055a10║所聞法華經，具足佛道。即引此經證云：有羅漢若
X32n0616_p0055a11║不聞法華，自謂得滅度，我于餘國為說是事，汝當
X32n0616_p0055a12║作佛也。又設於此土得遇受持、讀誦、解義之人，亦
X32n0616_p0055a13║得決了。故南岳師云：餘佛者，四依也。羅漢遇之，聞
X32n0616_p0055a14║經決了。又云：羅漢修念佛定，見十方佛為說此經，
X32n0616_p0055a15║便得決了。（若言念十方佛，則是已發大心，若復唯念釋尊，乃因小感大，亦是機發使之然
X32n0616_p0055a16║耳。）四、揀偽敦信一實竟。△五、明無虗妄
X32n0616_p0055a17║舍利弗！汝等當一心信解受持佛語。諸佛如來言無
X32n0616_p0055a18║虗妄，無有餘乘，唯一佛乘。
X32n0616_p0055a19║先勸信釋迦實說，次勸信諸佛誠言，後結成唯一
X32n0616_p0055a20║佛乘，所以止疑謗也。初正法說中，初長文竟。△二、
X32n0616_p0055a21║偈頌為二：初、頌許答，二、頌正說。今初。
X32n0616_p0055a22║爾時，世尊欲重宣此義，而說偈言：
X32n0616_p0055a23║比丘比丘尼，有懷增上慢；優婆塞我慢，優婆夷不信。
X32n0616_p0055a24║如是四眾等，其數有五千；不自見其過，於戒有缺漏。
X32n0616_p0055b01║護惜其瑕疵，是小智已出；眾中之糟糠，佛威德故去。
X32n0616_p0055b02║斯人尠福德，不堪受是法；此眾無枝葉，唯有諸貞實。
X32n0616_p0055b03║舍利弗善聽！
X32n0616_p0055b04║上慢、我慢、不信四眾通有，但出家二眾多修道得
X32n0616_p0055b05║禪，謬謂聖果起增上慢，在俗矜高多起我慢，女人
X32n0616_p0055b06║智淺多生不信。不自見其過者，三失覆心藏玼揚
X32n0616_p0055b07║德，不能內省是無慚人也，若自見過即有羞僧也。
X32n0616_p0055b08║於戒有缺漏者，律儀有失名缺，定共道共有失名
X32n0616_p0055b09║漏，乏定道故內起惡覺如玉含瑕，缺律儀故外動
X32n0616_p0055b10║身口如玉露玼，覆罪自安不知發露故名護惜。小
X32n0616_p0055b11║智者，不得學無學智而有世間小智，妄計有漏以
X32n0616_p0055b12║為無漏，小中之小故言小智也。未有無漏禪定滋
X32n0616_p0055b13║潤，但有世間味禪故如糟，未有出世理慧，但有文
X32n0616_p0055b14║字薄解封文失旨故如糠。又糟糠譬無大機，枝葉
X32n0616_p0055b15║譬非好器，悉不任用故須遣之。四偈皆頌揀許，末
X32n0616_p0055b16║一句頌誡許，略不頌順許也。△二、頌正說二：初、頌
X32n0616_p0055b17║四佛章，二、頌釋迦章。初中四：初、頌諸佛，二、頌過去
X32n0616_p0055b18║佛，三、頌未來佛，四、頌現在佛。初頌諸佛，與長文共
X32n0616_p0055b19║有三異：一、彼此互無。長文有歎法而無五濁，今有
X32n0616_p0055b20║五濁而無歎法。二、前後間出。長文先歎法，次明不
X32n0616_p0055b21║虗，開權顯實。今先開權顯實，後明不虗。三、開合不
X32n0616_p0055b22║同。長文勸信與不虗合說，今分勸信隔於不虗。又
X32n0616_p0055b23║長文以釋迦方便釋成諸佛之權，今以釋迦顯一
X32n0616_p0055b24║釋成諸佛之實。是四異也。文為五：初、頌施權，二、頌
X32n0616_p0055c01║顯實，三、頌勸信，四、舉五濁，五、頌不虗。今初。
X32n0616_p0055c02║諸佛所得法，無量方便力，而為眾生說。眾生心所念，
X32n0616_p0055c03║種種所行道，若干諸欲性，先世善惡業。佛悉知是已，
X32n0616_p0055c04║以諸緣譬喻，言辭方便力，令一切歡喜。或說修多羅，
X32n0616_p0055c05║伽陀及本事，本生未曾有，亦說於因緣，譬喻并祇夜，
X32n0616_p0055c06║優波提舍經。鈍根樂小法，貪著於生死，於諸無量佛，
X32n0616_p0055c07║不行深妙道，眾苦所惱亂，為是說涅槃。
X32n0616_p0055c08║諸佛所得法者，修道得於諸權法也。良由自行因
X32n0616_p0055c09║滿所感，後得無分別智，亦名為差別智，正當自行
X32n0616_p0055c10║體內權也。即此法體亦不可說，以方便故為眾生
X32n0616_p0055c11║說，成化他權照九界機說七方便，九是所被教不
X32n0616_p0055c12║出七，說七被九漸令入實，七九之中隨何等機聞
X32n0616_p0055c13║何等法，遇機便逗初無一定，故云無量方便力而
X32n0616_p0055c14║為眾生說也。現起希望名為所念，念即是欲，習欲
X32n0616_p0055c15║成性能為後種，加以先業有善有惡差別若干，誠
X32n0616_p0055c16║非一緣一譬一種方便所能度脫，惟佛悉能知之，
X32n0616_p0055c17║故能隨宜說九部法，令其一切皆歡喜也。歡喜則
X32n0616_p0055c18║必生善滅惡，入理舉初以該後耳。九部者，通論則
X32n0616_p0055c19║大小各十二部，別論則小或十一或但九部，具如
X32n0616_p0055c20║玄義中說。鈍根樂小法下六句，結施權意。前世根
X32n0616_p0055c21║鈍今世無機，不堪聞大，故言不行深妙道。前世貪
X32n0616_p0055c22║著障重，今世眾苦所惱，唯可聞小，故言為是說涅
X32n0616_p0055c23║槃也。△二、頌顯實四：初、頌理一，二、頌人一，三、頌教
X32n0616_p0055c24║一，四、頌行一。今初。
X32n0616_p0056a01║我設是方便，令得入佛慧，未曾說汝等，當得成佛道。
X32n0616_p0056a02║所以未曾說，說時未至故，今正是其時，決定說大乘。
X32n0616_p0056a03║我此九部法，隨順眾生說，入大乘為本，以故說是經。
X32n0616_p0056a04║佛慧即是一大事因緣也。若約能知，乃是行一。若
X32n0616_p0056a05║約所知，則是理一。又若約說經，應是教一。若約所
X32n0616_p0056a06║詮，則是理一。蓋亦取便名為理一也。△二頌人一。
X32n0616_p0056a07║有佛子心淨，柔輭亦利根，無量諸佛所，而行深妙道，
X32n0616_p0056a08║為此諸佛子，說是大乘經。我記如是人，來世成佛道，
X32n0616_p0056a09║以深心念佛，修持淨戒故。此等聞得佛，大喜充徧身，
X32n0616_p0056a10║佛知彼心行，故為說大乘。聲聞若菩薩，聞我所說法，
X32n0616_p0056a11║乃至於一偈，皆成佛無疑。
X32n0616_p0056a12║此正頌上諸佛如來，但教化菩薩也。廣出諸方便
X32n0616_p0056a13║人，皆成實人。有佛子心淨，即別教人。為諸佛子說
X32n0616_p0056a14║大乘經，得記心喜，即成圓教真實之人。聲聞若菩
X32n0616_p0056a15║薩者，聲聞兼得緣覺，即是兩教二乘。菩薩兼得藏
X32n0616_p0056a16║通大士，皆成佛無疑。則七種方便，無非佛子明矣。
X32n0616_p0056a17║此是極聖誠說，奈何不信。△三頌教一。
X32n0616_p0056a18║十方佛土中，唯有一乘法，無二亦無三。除佛方便說，
X32n0616_p0056a19║但以假名字，引導於眾生，說佛智慧故。
X32n0616_p0056a20║此正頌上如來但以一佛乘故為眾生說法，無有
X32n0616_p0056a21║餘乘若二若三也。但以假名三教引導令入佛慧
X32n0616_p0056a22║一教，是故約方便說則可暫有，約究竟論決無二
X32n0616_p0056a23║三。△四頌行一。
X32n0616_p0056a24║諸佛出於世，唯此一事實，餘二則非真，終不以小乘，
X32n0616_p0056b01║濟度於眾生。佛自住大乘，如其所得法，定慧力莊嚴，
X32n0616_p0056b02║以此度眾生，自證無上道，大乘平等法。若以小乘化，
X32n0616_p0056b03║乃至於一人，我則墮慳貪，此事為不可。
X32n0616_p0056b04║唯此一事實等，頌上諸有所作常為一大事也。佛
X32n0616_p0056b05║自住大乘等，頌上唯以佛之知見示悟眾生也。後
X32n0616_p0056b06║六句，釋成不以小度之意。二、頌顯實竟。△三、頌勸
X32n0616_p0056b07║信二：初、舉果勸信，二、舉因勸信。今初。
X32n0616_p0056b08║若人信歸佛，如來不欺誑，亦無貪嫉意，斷諸法中惡，
X32n0616_p0056b09║故佛於十方，而獨無所畏。我以相嚴身，光明照世間，
X32n0616_p0056b10║無量眾所尊，為說實相印。
X32n0616_p0056b11║佛心清淨，眾惡斷盡，無畏說法，此內德可信也。妙
X32n0616_p0056b12║相莊嚴，光明炳著，為眾所尊，說大乘印，此外德可
X32n0616_p0056b13║信也。△二舉因勸信。
X32n0616_p0056b14║舍利弗當知，我本立誓願，欲令一切眾，如我等無異。
X32n0616_p0056b15║如我昔所願，今者已滿足，化一切眾生，皆令入佛道。
X32n0616_p0056b16║昔有誠誓，今酬誓故，說此昔願可信也。菩提願滿，
X32n0616_p0056b17║化他同入尅果之因，因則不虗，彌可信也。問：本誓
X32n0616_p0056b18║既普，今眾生尚多，願云何滿？答：佛三世益物，無有
X32n0616_p0056b19║已時。今且約現在機熟，名願滿也。三頌勸信竟。△
X32n0616_p0056b20║四、舉五濁四：初、總明五濁障大，二、別明五障，三、明
X32n0616_p0056b21║為五濁故說小，四、明為大施小。小冶五濁，大願得
X32n0616_p0056b22║興。今初。
X32n0616_p0056b23║若我遇眾生，盡教以佛道，無智者錯亂，迷惑不受教。
X32n0616_p0056b24║眾生以苦惱自煎，諸佛以大悲濟物，悲與苦相對，
X32n0616_p0056c01║故言相遇。又佛如眾生如，一如無二如，天性相關，
X32n0616_p0056c02║故言相遇。夫盡教以佛道，佛之本懷也。無智迷惑
X32n0616_p0056c03║而不受教，五濁障大也。彼既有障，安得不設方便
X32n0616_p0056c04║以漸誘之？經云：過去有佛，號住無住，發願使己國
X32n0616_p0056c05║眾生同日同時成佛，即日滅度。又賢劫前有佛，號
X32n0616_p0056c06║曰平等，亦願己國及十方眾生同日成佛，即日滅
X32n0616_p0056c07║度。若爾，今日有佛，復有眾生，云何耶？佛言：止！止！我
X32n0616_p0056c08║前所言得人身者耳。頗有發願令五道同日成佛
X32n0616_p0056c09║否？佛言：不可以非器之身成無上道，要先化三趣
X32n0616_p0056c10║令得人天，然後乃可如願。三趣非善道，何能成佛？
X32n0616_p0056c11║△二、別明五障。
X32n0616_p0056c12║我知此眾生，未曾修善本，堅著於五欲，癡愛故生惱。
X32n0616_p0056c13║以諸欲因緣，墜墮三惡道，輪迴六趣中，備受諸苦毒。
X32n0616_p0056c14║此二偈別明眾生濁也。真如實相名為善本，不依
X32n0616_p0056c15║此種善根，故不能感大法。五欲為諸惡本，從癡有
X32n0616_p0056c16║愛則眾惱競生。
X32n0616_p0056c17║受胎之微形，世世常增長，薄德少福人，眾苦所逼迫。
X32n0616_p0056c18║此一偈別明命濁也。處胎經從初七日乃至三十
X32n0616_p0056c19║八七日，具說漸漸增長之相，即所謂世世常增長，
X32n0616_p0056c20║真可厭離。觀心釋者，一念心起，即為未來作業。業
X32n0616_p0056c21║即胎，胎業無窮，世世不斷，即是增長。
X32n0616_p0056c22║入邪見稠林，若明若無等，依止此諸見，具足六十二。
X32n0616_p0056c23║此一偈別明見濁也。五見交加如茂林稠密，若有
X32n0616_p0056c24║是常見，若無是斷見，依於二見成六十二見，具如
X32n0616_p0057a01║法數。
X32n0616_p0057a02║深著虗妄法，堅受不可捨。我慢自矜高，諂曲心不實。
X32n0616_p0057a03║此一偈別明煩惱濁也。略舉根本中貪慢，小隨中
X32n0616_p0057a04║諂，以攝其餘。
X32n0616_p0057a05║於千萬億劫，不聞佛名字，亦不聞正法，如是人難度。
X32n0616_p0057a06║此一偈別明劫濁也。長時不聞佛法，即是劫濁。又
X32n0616_p0057a07║上來四濁集在時中，故名劫濁。五濁障故，不信一
X32n0616_p0057a08║乘，故難度也。觀心釋者，念念惡覺，永無正觀以自
X32n0616_p0057a09║覺，是不聞佛名；永不與八正道相應，是不聞正法，
X32n0616_p0057a10║此心則難度也。二、別明五障竟。△三、明為五濁故
X32n0616_p0057a11║說小。
X32n0616_p0057a12║是故舍利弗，我為設方便，說諸盡苦道，示之以涅槃。
X32n0616_p0057a13║△四明為大施小。小治五濁，大願得興。
X32n0616_p0057a14║我雖說涅槃，是亦非真滅，諸法從本來，常自寂滅相。
X32n0616_p0057a15║佛子行道已，來世得作佛。
X32n0616_p0057a16║析三界妄盡，滅色取空，則非真滅。以無明別惑尚
X32n0616_p0057a17║在，則界外變易生死，正自浩然也。若體達無明本
X32n0616_p0057a18║空，諸法何有？如翳見空華，華相本虗也。法雖本寂，
X32n0616_p0057a19║若不修道，無由契會。故言佛子行道已，來世得作
X32n0616_p0057a20║佛。如空華雖寂，若不除翳，無由覩淨空也。四、舉五
X32n0616_p0057a21║濁竟。△五頌不虗
X32n0616_p0057a22║我有方便力，開示三乘法，一切諸世尊，皆說一乘道。
X32n0616_p0057a23║今此諸大眾，皆應除疑惑，諸佛語無異，惟一無二乘。
X32n0616_p0057a24║先權後實，巧為五濁，施此方便，誠言不虗，勿生疑
X32n0616_p0057b01║也。初頌諸佛竟。△二、頌過去佛二：初、略頌開顯，二、
X32n0616_p0057b02║廣頌開顯。今初。
X32n0616_p0057b03║過去無數劫，無量滅度佛，百千萬億種，其數不可量。
X32n0616_p0057b04║如是諸世尊，種種緣譬喻，無數方便力，演說諸法相。
X32n0616_p0057b05║是諸世尊等，皆說一乘法，化無量眾生，令入於佛道。
X32n0616_p0057b06║初二偈明施三，後一偈明開顯也。說一乘法即教
X32n0616_p0057b07║一，化無量眾即人一，入佛道即行一及理一。△二、
X32n0616_p0057b08║廣頌開顯二：初、總明方便助顯，二、別示開顯之相。
X32n0616_p0057b09║今初。
X32n0616_p0057b10║又諸大聖主，知一切世間，天人羣生類，深心之所欲，
X32n0616_p0057b11║更以異方便，助顯第一義。
X32n0616_p0057b12║天人群生，是舉諸乘以明人一。異方便，是舉諸教
X32n0616_p0057b13║諸行以顯教一行一。第一義，是理一也。正因佛性，
X32n0616_p0057b14║即第一義。若用圓妙正觀，則是實相方便，不稱為
X32n0616_p0057b15║異。今用五乘七方便等而助顯之，名異方便，即指
X32n0616_p0057b16║下文六度乃至供養稱名等也。良由眾生樂欲不
X32n0616_p0057b17║同，故使諸佛方便有異。然方便雖異，助顯則同。既
X32n0616_p0057b18║顯實已，此異非異。殷勤稱歎，良由於此。△二、別示
X32n0616_p0057b19║開顯之相二：初、約眾善顯緣因功德，二、約聞經顯
X32n0616_p0057b20║了因功德。初中七：初、約六度明開顯，二、約戀慕心
X32n0616_p0057b21║明開顯，三、約供舍利明開顯，四、約造佛像明開顯，
X32n0616_p0057b22║五、約畵佛像明開顯，六、約供塔像明開顯，七、約稱
X32n0616_p0057b23║佛名明開顯。今初。
X32n0616_p0057b24║若有眾生類，值諸過去佛，若聞法布施，或持戒忍辱，
X32n0616_p0057c01║精進禪智等，種種修福慧，如是諸人等，皆已成佛道。
X32n0616_p0057c02║正因佛性，生佛體同，幻障若深，永不值佛。得值過
X32n0616_p0057c03║去佛者，則是內因力強，得感出世緣也。然其深心
X32n0616_p0057c04║所欲不同，所以諸佛說法亦異。在彼一時，或聞頓
X32n0616_p0057c05║法，或聞漸法，或修布施，或修持戒，或修忍辱，或修
X32n0616_p0057c06║精進，或修禪定，或修智慧，或單修一法一行，或兼
X32n0616_p0057c07║修餘法餘行，或轉或助，種種不同。又或以相心修
X32n0616_p0057c08║六度，或以無相修六度，或以非相非無相次第修
X32n0616_p0057c09║六度，更復種種不同。由今觀之，既得皆已成佛，皆
X32n0616_p0057c10║證理一，則如是諸人即人一，所修福慧即行一，所
X32n0616_p0057c11║聞諸法即教一矣。此中聞法及智慧，似宜屬于了
X32n0616_p0057c12║因，讓後聞法華經，故但屬緣因也。△二、約悲戀心
X32n0616_p0057c13║明開顯。
X32n0616_p0057c14║諸佛滅度後，若人善輭心，如是諸眾生，皆已成佛道。
X32n0616_p0057c15║承上文言，不但值佛聞法，修行六度者，已成佛也。
X32n0616_p0057c16║即諸佛示滅，能于如來起悲戀心，一念之間，捨惡
X32n0616_p0057c17║從善，化剛為輭，在彼一時，似屬人天二乘。由今觀
X32n0616_p0057c18║之，亦皆已成佛道。佛道既證理一，則是諸眾生即
X32n0616_p0057c19║人一，善輭心即行一，示滅即教一矣。△三、約供舍
X32n0616_p0057c20║利明開顯。
X32n0616_p0057c21║諸佛滅度已，供養舍利者，起萬億種塔，金銀及玻瓈，
X32n0616_p0057c22║碑磲與瑪碯，玫瑰琉璃珠，清淨廣嚴飾，莊校於諸塔。
X32n0616_p0057c23║或有起石廟，旃檀及沉水，木樒并餘材，甎瓦泥土等。
X32n0616_p0057c24║若於曠野中，積土成佛廟，乃至童子戲，聚沙為佛塔，
X32n0616_p0058a01║如是諸人等，皆已成佛道。
X32n0616_p0058a02║承上文言，又不但悲戀如來，而生善輭心者，已成
X32n0616_p0058a03║佛也。即諸佛滅後，碎身為若干舍利，是諸人等，為
X32n0616_p0058a04║供舍利起寶塔者，下至起石廟者，起土廟者，乃至
X32n0616_p0058a05║童戲為沙塔者，或有舍利如芥子許，或無舍利，或
X32n0616_p0058a06║以誠心，或以戲心，在彼一時，則謂功德或大在小，
X32n0616_p0058a07║或有或無。由今觀之，亦皆已成佛道。佛道既證理
X32n0616_p0058a08║一，則如是諸人，即人一，起塔起廟，積土聚沙，即行
X32n0616_p0058a09║一，碎身為舍利，即教一矣。按釋迦示滅，既茶毗竟，
X32n0616_p0058a10║大迦葉言：如來舍利，非我等事，自有國王、王子、大
X32n0616_p0058a11║臣、宰官、長者、居士、婆羅門等，樂福田者，廣修供養。
X32n0616_p0058a12║我等事者，宜應結集三藏，勿令正法速滅。由此觀
X32n0616_p0058a13║之，迦葉傳佛心印，故以先務為急，人天樂種福田，
X32n0616_p0058a14║則以供養為先。就彼修供養時，所發三乘五乘，心
X32n0616_p0058a15║願不同，而由過去諸佛方便力故，久久之後，未有
X32n0616_p0058a16║不歸於佛道者。又按經中造塔之法，如來十三級，
X32n0616_p0058a17║辟支佛五級，阿羅漢四級，阿那含三級，斯陀含二
X32n0616_p0058a18║級，須陀洹一級，輪王無級。級者，輪相也。今時凡夫，
X32n0616_p0058a19║動輙起塔，以凡濫聖，為戾不輕。語云：君子愛人以
X32n0616_p0058a20║德。縱令弟子尊師，豈可陷師於濫聖之罪？又縱令
X32n0616_p0058a21║死者冥冥，寧不顯生者之碌碌耶？△四、約造佛像
X32n0616_p0058a22║明開顯。
X32n0616_p0058a23║若人為佛故，建立諸形像，刻雕成眾相，皆已成佛道。
X32n0616_p0058a24║或以七寶成，鍮鉐赤白銅，白蠟及鉛鍚，鐵木及與泥，
X32n0616_p0058b01║或以膠漆布，嚴飾作佛像，如是諸人等，皆已成佛道。
X32n0616_p0058b02║承上文言，又不但為供舍利起塔起廟者，已成佛
X32n0616_p0058b03║也。隨用何物建立形像，在彼一時，物有粗妙，價有
X32n0616_p0058b04║高下，心有誠否，願有遠近，亦似功德有大有小。由
X32n0616_p0058b05║今觀之，亦皆已成佛道。佛道是理一，諸人即人一，
X32n0616_p0058b06║作像即行一，如來分別造像功德即教一也。然優
X32n0616_p0058b07║婆塞戒經，造像不許用膠，得失意罪。而此經用者，
X32n0616_p0058b08║古師云：外國用樹膠耳。有言：大豆汁可代膠清。又
X32n0616_p0058b09║地持不許用雌黃臭物，戒經不許造半身像。又立
X32n0616_p0058b10║佛像前不應坐，坐佛像前不應臥。又造像功德經，
X32n0616_p0058b11║略明十一功德：一者世世眼目清潔，二者生處無
X32n0616_p0058b12║惡，三者常生貴家，四者身如紫磨金色，五者豐饒
X32n0616_p0058b13║珍寶，六者生賢善家，七者生得為王，八者作金輪
X32n0616_p0058b14║王，九者生梵天壽命一劫，十者不墮惡道，十一者
X32n0616_p0058b15║後生還能敬重三寶。又云：若人臨終發言造像，乃
X32n0616_p0058b16║至如麥𪍿，能除三世八十億劫生死之罪。當知此
X32n0616_p0058b17║等功德，並是華報，果在佛地也。△五、約畫佛像明
X32n0616_p0058b18║開顯。
X32n0616_p0058b19║彩畵作佛像，百福莊嚴相，自作若使人，皆已成佛道。
X32n0616_p0058b20║乃至童子戲，若草木及筆，或以指爪甲，而畫作佛像。
X32n0616_p0058b21║如是諸人等，漸漸積功德，具足大悲心，皆已成佛道。
X32n0616_p0058b22║但化諸菩薩，度脫無量眾。
X32n0616_p0058b23║承上文言，又不但建立佛像者，已成佛也。畵佛影
X32n0616_p0058b24║像，自作使人，乃至童子戲畵，在彼一時，則謂功德
X32n0616_p0058c01║或大或小，或有或無。由今觀之，亦皆已成佛道。佛
X32n0616_p0058c02║道是理一，諸人是人一。漸漸積功德，具足大悲心，
X32n0616_p0058c03║即行一。但化諸菩薩，即教一也。又但化二句，明彼
X32n0616_p0058c04║成佛後事，乃是自證四一，復以四一度生。△六、約
X32n0616_p0058c05║供塔像明開顯。
X32n0616_p0058c06║若人於塔廟，寶像及畵像，以華香幡蓋，敬心而供養。
X32n0616_p0058c07║若使人作樂，擊鼓吹角貝，簫笛琴箜篌，琵琶鐃銅鈸，
X32n0616_p0058c08║如是眾妙音，盡持以供養。或以歡喜心，歌唄頌佛德，
X32n0616_p0058c09║乃至一小音，皆已成佛道。若人散亂心，乃至以一華，
X32n0616_p0058c10║供養於畵像，漸見無數佛。或有人禮拜，或復但合掌，
X32n0616_p0058c11║乃至舉一手，或復小低頭，以此供養像，漸見無量佛。
X32n0616_p0058c12║自成無上道，廣度無數眾，入無餘涅槃，如薪盡火滅。
X32n0616_p0058c13║承上文言，又不但起塔起廟造像畵像者，已成佛
X32n0616_p0058c14║也。隨於何等塔廟寶像畵像之前，修諸供養，皆得
X32n0616_p0058c15║成佛。具論供養，不出五塵。華幡蓋等，色塵也。樂音
X32n0616_p0058c16║歌唄，聲塵也。香即香塵，禮拜即觸塵。又衣服是觸
X32n0616_p0058c17║塵，飲食是味塵。此略不言，理必有之。又供養須論
X32n0616_p0058c18║三業。敬心即意業，頌德即口業，禮拜合掌舉手低
X32n0616_p0058c19║頭即身業。約此五塵三業，塵則或多或少，業則或
X32n0616_p0058c20║專或散。在彼一時，則謂功德必有差別。由今觀之，
X32n0616_p0058c21║並成四一。復以四一，廣度眾生。三惑薪盡，二死火
X32n0616_p0058c22║滅。入無住處，大般涅槃也。經文，若使人作樂者，出
X32n0616_p0058c23║家比丘比丘尼沙彌沙彌尼，在家國王長者宰官
X32n0616_p0058c24║居士，並無自作音樂之理，所以必曰使人。至於歌
X32n0616_p0059a01║唄頌德，則出家在家，通得為之。然亦須知大體。若
X32n0616_p0059a02║梵音和雅，則僧俗咸宜。若濫同詞曲，則律所不許。
X32n0616_p0059a03║每見近時唱讚，多用曲家腔調。又禮懺作梵，不遵
X32n0616_p0059a04║古式，競引長聲。只恐長他貪慢，增已放逸。福少過
X32n0616_p0059a05║多，思之擇之。△七、約稱佛名明開顯。
X32n0616_p0059a06║若人散亂心，入於塔廟中，一稱南無佛，皆已成佛道。
X32n0616_p0059a07║承上文言，又不但五塵三業供塔供像者已成佛
X32n0616_p0059a08║也，即散心一稱佛名，亦皆成佛。南無，此翻歸命，亦
X32n0616_p0059a09║翻度我，亦翻敬從。調達臨終稱南無，未得稱佛，便
X32n0616_p0059a10║生身陷入地獄。佛記其從地獄出，當作辟支佛，名
X32n0616_p0059a11║曰南無。西國有事天像者，以金為像頭。賊來盜之，
X32n0616_p0059a12║取不能得。賊稱南無佛，便得金頭。明日眾人聚而
X32n0616_p0059a13║議曰：天像失頭，便是無天來著耳。著者，云何失頭？
X32n0616_p0059a14║天即附一人語曰：賊來取頭時，稱南無佛，諸天皆
X32n0616_p0059a15║驚動，是故得我便。是故失頭。眾人曰：天不如佛耶？
X32n0616_p0059a16║既不如者，何不事佛？賊稱南無佛，尚得天頭，況賢
X32n0616_p0059a17║者稱佛名，十方尊神寧敢當之？但精進，勿懈怠。那
X32n0616_p0059a18║先經云：如人持一石置水，必沒無疑。若持百石置
X32n0616_p0059a19║船上，必不沒。有惡業人直爾死，必墮泥犁，如石置
X32n0616_p0059a20║水。若臨死稱南無佛，佛力故，令不入泥犁；如船力
X32n0616_p0059a21║故，使石不沒。又經云：華林園第三大會九十二億
X32n0616_p0059a22║人，並是釋尊遺法中一稱南無佛人，得見彌勒也。
X32n0616_p0059a23║又佛世有一老人，徧求五百上座剃度，上座觀其
X32n0616_p0059a24║宿無善根，咸不見許。最後值佛，佛即度令出家，證
X32n0616_p0059b01║阿羅漢。上座問佛，佛言：此人于無量劫前入山採
X32n0616_p0059b02║薪，遇虎懼怖，一稱南無佛。今此稱名，善根熟故，所
X32n0616_p0059b03║以得度；由其別無他善，所以久久流轉生死；由其
X32n0616_p0059b04║劫數長遠，故非聲聞道眼所見所知。夫既得證阿
X32n0616_p0059b05║羅漢，則亦必證無上菩提明矣。夫散亂稱名，尚必
X32n0616_p0059b06║成佛，況一心不亂哉？一念相應一念佛，一日相應
X32n0616_p0059b07║一日佛，是心作佛，是心是佛，此而不信，吾末如之
X32n0616_p0059b08║何也已矣。初、約眾善顯緣因功德竟。△二、約聞經
X32n0616_p0059b09║顯了因功德。
X32n0616_p0059b10║於諸過去佛，在世或滅後，若有聞是法，皆已成佛道。
X32n0616_p0059b11║是法，正指妙法華經開權顯實之法也。上來六度，
X32n0616_p0059b12║乃至像教供養，乃至稱名，並是諸佛以異方便助
X32n0616_p0059b13║顯真實，尚得開之成妙緣因，況復此經正顯真實。
X32n0616_p0059b14║若有聞者，即了因種，寧不成佛？然約聞經之時，或
X32n0616_p0059b15║解不解，有相無相，至心散心，事非一概，亦得義論
X32n0616_p0059b16║五乘差別，而一歷耳根，永為道種。若遠若近，終因
X32n0616_p0059b17║斯脫，未有一人不成佛者。此是諸佛真語實語，不
X32n0616_p0059b18║可不深信也。問：何意約過去佛，廣明五乘同皆入
X32n0616_p0059b19║實？答：三世佛皆有開權，但未來未起，現在始行，於
X32n0616_p0059b20║證義弱。過去開權已久，受化之人皆成四一，並於
X32n0616_p0059b21║十方施權顯實，證義則強。構之虗言，不如驗之實
X32n0616_p0059b22║事。故於過去佛，廣約五乘顯實也。二、頌過去佛竟。
X32n0616_p0059b23║△三、頌未來佛二：初、頌施權，二、頌顯實。今初。
X32n0616_p0059b24║未來諸世尊，其數無有量，是諸如來等，亦方便說法。
X32n0616_p0059c01║△二、頌顯實四：初、頌人一，二、頌行一，三、頌教一，四、
X32n0616_p0059c02║頌理一。今初。
X32n0616_p0059c03║一切諸如來，以無量方便，度脫諸眾生，入佛無漏智，
X32n0616_p0059c04║若有聞法者，無一不成佛。
X32n0616_p0059c05║約聞法者，無不成佛，故是人一。若約能度，即教一
X32n0616_p0059c06║也。佛智所證，即理一也。入於佛智，即行一也。△二
X32n0616_p0059c07║頌行一。
X32n0616_p0059c08║諸佛本誓願，我所行佛道，普欲令眾生，亦同得此道。
X32n0616_p0059c09║自行化他，無非佛道，故是行一。△三頌教一。
X32n0616_p0059c10║未來世諸佛，雖說百千億，無數諸法門，其實為一乘。
X32n0616_p0059c11║諸佛兩足尊，知法常無性，佛種從緣起，是故說一乘。
X32n0616_p0059c12║百千億無數諸法門者，指五乘七方便等一切權
X32n0616_p0059c13║說。其實為佛乘者，正明說權之意。說雖在權，意本
X32n0616_p0059c14║在實，權即實家之權，故得開之，同成了因也。知法
X32n0616_p0059c15║常無性者，實相常住，無自性、無他性、無共性、無無
X32n0616_p0059c16║因性（性空）、無性亦無性（相空）。一無性言，具二無性，即是
X32n0616_p0059c17║無性性、無相性也。本自有之，故曰常無。知者，照也。
X32n0616_p0059c18║具如止觀第五不思議境中，一念三千，非自他等。
X32n0616_p0059c19║既無四性，一念亦無，即是性空。既無一念，無念亦
X32n0616_p0059c20║無，即是相空。乃不思議之二空也。若本自二空，即
X32n0616_p0059c21║是性德。若推檢入空，即是修得。推而不成，須修萬
X32n0616_p0059c22║行，正助合行。行中具足一切諸行，方名緣因。聞斯
X32n0616_p0059c23║義已，方乃名開。問：世間因緣，可以四句了生無生。
X32n0616_p0059c24║今性本淨，非關緣起，何須以此四句推之？答：世法
X32n0616_p0060a01║緣起，亦本無生，但由情計，謂之為生。理性亦爾，由
X32n0616_p0060a02║謂自他等，故須推之。二空不顯，尚須更約，續待推
X32n0616_p0060a03║檢，況因成耶？問：今文何故不立斯觀？答：經從利根
X32n0616_p0060a04║者，開也。佛種從緣起者，中道無性，即是佛種。迷此
X32n0616_p0060a05║理者，由無明為緣，則有眾生起。解此理者，由教行
X32n0616_p0060a06║為緣，則有正覺起。欲起佛種，須一乘教，故是頌教
X32n0616_p0060a07║一也。又無性者，即正因佛性也。佛種從緣起者，即
X32n0616_p0060a08║是緣了。以緣資了，正種得起，一起一切起。如此三
X32n0616_p0060a09║性，名為一乘也。（三因不改，同名為性。舉體成修，復稱緣了。是則理即位中，苦為正因
X32n0616_p0060a10║佛性，惑為了因佛性，業為緣因佛性。此三佛性，不縱橫，不並別，不可思議。無自性，乃至無無因性，無性亦
X32n0616_p0060a11║無性。目此無性，以為正因佛性也。名字位中，薄有微解，亦有微行，即是無性之性，舉體而成。微解微行，乃
X32n0616_p0060a12║至觀行相似位中，解行漸著，亦是無性之性，舉體所成。目此名字觀行相似位中，不可思議三因，以為緣
X32n0616_p0060a13║因佛性也。分真位中，初住一發一切發。正因理心發，名法身德。了因慧心發，名般若德。緣因善心發，名解
X32n0616_p0060a14║脫德。不縱橫，不並別，不可思議。目此分真位中，不可思議三因，以為了因佛性也。究竟位中，性德顯盡，修
X32n0616_p0060a15║德畢功。故曰：正種得起，一起一切起。即是顯果乘相，依正主伴，乃至酬因，一塵一行，一時俱起。起者，成也。
X32n0616_p0060a16║修性一合，無復分張，即是理性三因，究竟圓顯。故曰：如此三性，名為一乘也。）△四頌理一。
X32n0616_p0060a17║是法住法位，世間相常住，於道場知已，導師方便說。
X32n0616_p0060a18║是者，指上性修不二之一乘也。此一乘者，即是法
X32n0616_p0060a19║住，亦名法位。從無住本立一切法，此無住本不可
X32n0616_p0060a20║動故，名為法住。種種諸法總不出此範圍，名為法
X32n0616_p0060a21║位。舉此法住法位而為正覺世間之相，法住法位
X32n0616_p0060a22║是常住故，所以正覺世間之相亦是常住。舉此法
X32n0616_p0060a23║住法位而為眾生世間及器世間之相，法住法位
X32n0616_p0060a24║是常住故，所以眾生及器世間之相亦是常住。是
X32n0616_p0060b01║則三世間相一一無非常住，一一無非法住法位，
X32n0616_p0060b02║一一無非一乘。但眾生迷闇，不能覺知，于常住中
X32n0616_p0060b03║妄見生滅，于一乘中妄見差別。唯有大覺導師坐
X32n0616_p0060b04║于道場，如實知已，於不可說離諸戲論寂滅理性，
X32n0616_p0060b05║能以方便說此理一，又能以異方便助顯此理一
X32n0616_p0060b06║也。問：悟此理性名為正覺世間，以順性故，性常相
X32n0616_p0060b07║亦常，是則可也。迷此理性而為眾生世間，既違性
X32n0616_p0060b08║故，性雖本常，相必無常，云何眾生器世間相亦常
X32n0616_p0060b09║住耶？答：如冰與水，同以濕為性，濕即以冰水為相。
X32n0616_p0060b10║冰水無常，即是濕性無常，故目此濕性以為無性
X32n0616_p0060b11║也。濕相既常，即冰水之相皆常，故目此冰水之相
X32n0616_p0060b12║以為常住也。又一乘無性之理，如屋本不轉。如來
X32n0616_p0060b13║悟之，如醒人見其不轉；九界迷之，如醉人妄見其
X32n0616_p0060b14║轉。彼雖見轉，本屋不轉。故眾生世間相及器世間
X32n0616_p0060b15║相，彼雖妄見生滅，其實是常住也。以眾生及器世
X32n0616_p0060b16║開，即無性故，即法住故，即法位故。又如翳眼妄見
X32n0616_p0060b17║空華起滅，而空華實無起滅，以無性故，以即空故。
X32n0616_p0060b18║世間常住，其理如是。一切眾生，但有理常，聞而能
X32n0616_p0060b19║解，為名字常；念念體察，心心無間，名觀行常；粗垢
X32n0616_p0060b20║先落，六根清淨，為相似常；豁然開悟，證於四十一
X32n0616_p0060b21║位真因，為分證常；圓滿顯發，無餘無欠，為究竟常。
X32n0616_p0060b22║始終平等，故名為即；升沉碩異，故須辨六。依於平
X32n0616_p0060b23║等之體，方有升沉之異，如依虗空，方論遠近，故云
X32n0616_p0060b24║全性起修（通指逆順二修）。一任升沉迥異，不離平等一體，
X32n0616_p0060c01║如遠與近，不出虗空，故云全修在性。教來詮此，故
X32n0616_p0060c02║為教一；行來契此，故為行一；人必會此，故為人一。
X32n0616_p0060c03║三、頌未來佛竟。△四、頌現在佛。
X32n0616_p0060c04║天人所供養，現在十方佛。其數如恒沙，出現於世間，
X32n0616_p0060c05║安隱眾生故，亦說如是法。知第一寂滅，以方便力故，
X32n0616_p0060c06║雖示種種道，其實為佛乘。知眾生諸行，深心之所念，
X32n0616_p0060c07║過去所習業，欲性精進力，及諸根利鈍，以種種因緣，
X32n0616_p0060c08║譬喻亦言辭，隨應方便說。
X32n0616_p0060c09║先頌為化之意，次頌顯實，後頌施權。如是法者，雙
X32n0616_p0060c10║指權實法也。第一寂滅即理一，方便示種種道實
X32n0616_p0060c11║為佛乘，約能示即教一，約所示即行一，知眾生諸
X32n0616_p0060c12║行等是施權也。初頌四佛章竟。△二、頌釋迦章二：
X32n0616_p0060c13║初、略頌上權實，為下文總譬作本；二、廣頌上六義，
X32n0616_p0060c14║為下文別譬作本。初中二：初、頌顯實，二、頌施權。
X32n0616_p0060c15║今初。
X32n0616_p0060c16║今我亦如是，安隱眾生故，以種種法門，宣示於佛道。
X32n0616_p0060c17║此文具頌四：一、今我亦如是者，如於諸佛之是，同
X32n0616_p0060c18║以一實教化眾生，即總頌顯實也。安隱者，涅槃秘
X32n0616_p0060c19║藏是安隱處，佛自住其中，亦安置眾生同入此中。
X32n0616_p0060c20║安隱處即理一，眾生即人一，種種法門入佛道即
X32n0616_p0060c21║行一，宣示即教一。△二頌施權。
X32n0616_p0060c22║我以智慧力，知眾生性欲，方便說諸法，皆令得歡喜。
X32n0616_p0060c23║智慧力，即權智也。知性欲，鑒小機也。說諸法，正施
X32n0616_p0060c24║權也。皆歡喜，稱機宜也。上來二偈雖略收佛一化，
X32n0616_p0061a01║原始要終罄無不盡，故稱略頌上文權實，為下總
X32n0616_p0061a02║譬六義本也。一者、今我亦如是，我即釋迦，是一化
X32n0616_p0061a03║之主，為下有大長者譬作本。二者、安隱即大涅槃，
X32n0616_p0061a04║常樂我淨無五濁障，對顯三界五濁名不安隱，為
X32n0616_p0061a05║下火宅譬作本。三者、眾生即五道受化之徒，為下
X32n0616_p0061a06║五百人譬作本。四者、安隱法還對五濁不安隱法，
X32n0616_p0061a07║為下火起譬作本。五者、種種法門對不種種，為下
X32n0616_p0061a08║唯有一門譬作本。六者、知眾生性欲即五道中有
X32n0616_p0061a09║三乘根性差別，為下三十子譬作本。初略頌上權
X32n0616_p0061a10║實竟。△二、廣頌上六義，為下文別譬作本六：初、頌
X32n0616_p0061a11║五濁，為下見火譬作本。二、頌施方便化，為下捨几
X32n0616_p0061a12║用車譬作本。三、頌顯實，為下等賜大車譬作本。四、
X32n0616_p0061a13║頌歎法希有。五、頌不虗。六、頌揀眾敦信，總為下無
X32n0616_p0061a14║虗妄譬作本。今初。
X32n0616_p0061a15║舍利弗當知，我以佛眼觀，見六道眾生，貧窮無福慧。
X32n0616_p0061a16║入生死險道，相續苦不斷，深著於五欲，如𤛆牛愛尾。
X32n0616_p0061a17║以貪愛自蔽，盲瞑無所見，不求大勢佛，及與斷苦法。
X32n0616_p0061a18║深入諸邪見，以苦欲捨苦，為是眾生故，而起大悲心。
X32n0616_p0061a19║初十一字明佛有能見之眼，下文云宅主在門外
X32n0616_p0061a20║立，蓋佛在法身之地，以常寂佛眼圓照群機，若根
X32n0616_p0061a21║利濁輕則以盧舍那像說一乘法，若根鈍濁重則
X32n0616_p0061a22║以老比丘像驚入火宅，方便施三秖是于時鑒機，
X32n0616_p0061a23║故言我以佛眼觀見也。夫觀色法應用天眼，分別
X32n0616_p0061a24║根機應用法眼，今言以佛眼觀者，舉勝兼劣。又四
X32n0616_p0061b01║眼入佛眼，皆名佛眼也。六道眾生下明所見五濁，
X32n0616_p0061b02║下文云汝諸子等先因遊戲來入此宅，稚小無知
X32n0616_p0061b03║歡娛樂著也。貧窮無福慧頌眾生濁，入生死二句
X32n0616_p0061b04║頌命濁，深著等四句頌煩惱濁，不求等二句頌劫
X32n0616_p0061b05║濁，劫中無佛故名為濁，劫若有佛雖濁能破。深入
X32n0616_p0061b06║等二句頌見濁，或不求四句總頌見濁，以邪見故
X32n0616_p0061b07║不求大勢佛、不求斷苦法，乃以招苦之因妄冀捨
X32n0616_p0061b08║于苦果，豈可得哉？四濁聚在此時即名劫濁，故不
X32n0616_p0061b09║必別頌也。為是眾生故二句明起大悲應赴，下文
X32n0616_p0061b10║云長者聞已驚入火宅也。△二、頌施方便化為下，
X32n0616_p0061b11║捨几用車譬作本二：初、念用大乘擬不得，二、念同
X32n0616_p0061b12║諸佛用三乘稱宜可得。初又三：初、明用大擬宜，二、
X32n0616_p0061b13║明眾生無機，三、明念欲息化。今初。
X32n0616_p0061b14║我始坐道場，觀樹亦經行，於三七日中，思惟如是事。
X32n0616_p0061b15║我所得智慧，微妙最第一。
X32n0616_p0061b16║始坐道場者，至理無時，假時化物為化之初，故言
X32n0616_p0061b17║始也。事釋者，初在此處修治得道，故言道場。坐此
X32n0616_p0061b18║樹下得三菩提，故名道樹。感樹恩故觀察，念地德
X32n0616_p0061b19║故經行，樹地無有分別，豈須報恩？未曾有經云：秖
X32n0616_p0061b20║以通化傳法名報恩耳。過去因果經云：佛成道，初
X32n0616_p0061b21║七日思惟我法妙無能受者，二七日思惟眾生上
X32n0616_p0061b22║中下根，三七日思惟誰應先聞法，即至波羅柰為
X32n0616_p0061b23║五人說四諦，陳如得法眼淨（此約小機所見）。今明佛在法
X32n0616_p0061b24║身地寂而常照，恒以佛眼洞覽無遺，豈始至道場
X32n0616_p0061c01║淹留三七方思此事？言三七者，表欲三周說法也。
X32n0616_p0061c02║初七思法說，次七思譬說，後七思因緣說，皆無機
X32n0616_p0061c03║不得，是故息大施小。此獨就圓教大乘釋。若通途
X32n0616_p0061c04║約大乘釋者，初七思說圓教，次七思說別教，後七
X32n0616_p0061c05║思說通教，皆無機不得，是故息大說三藏三乘方
X32n0616_p0061c06║便也。觀心釋者，樹即十二因緣之大樹也。深觀緣
X32n0616_p0061c07║起自成菩提，欲以無漏法林蔭益眾生，故言觀樹。
X32n0616_p0061c08║經行者，大乘三十七品是行道法，自以道品履實
X32n0616_p0061c09║相地得成佛道，欲以此法化度眾生，是故起行。三
X32n0616_p0061c10║七者，初七欲明中道觀，中道妙難觀不得；次七欲
X32n0616_p0061c11║明即假觀，即假觀分別智難生不得；後七欲明即
X32n0616_p0061c12║空觀，即空巧度又不得，乃明方便析法小觀也。△
X32n0616_p0061c13║二、明眾生無機。
X32n0616_p0061c14║眾生諸根鈍，著樂癡所盲，如斯之等類，云何而可度？
X32n0616_p0061c15║智慧既微妙第一，故非根鈍癡盲者所能領解。下
X32n0616_p0061c16║文云：諸子無知，雖聞父誨，猶故樂著，嬉戲不已也。
X32n0616_p0061c17║△三、明念欲息化
X32n0616_p0061c18║爾時諸梵王，及諸天帝釋，護世四天王，及大自在天，
X32n0616_p0061c19║并餘諸天眾，眷屬百千萬，恭敬合掌禮，請我轉法輪。
X32n0616_p0061c20║我即自思惟：若但讚佛乘，眾生沒在苦，不能信是法。
X32n0616_p0061c21║破法不信故，墜於三惡道，我寧不說法，疾入於涅槃。
X32n0616_p0061c22║梵釋雖請，佛知無機，所以不說。下文云：諸子幼稚，
X32n0616_p0061c23║未有所識，或當墮落，為火所燒也。初念用大乘擬
X32n0616_p0061c24║不得竟。△二、念同諸佛用三乘稱宜可得二：初、明
X32n0616_p0062a01║化得，二、釋疑。初中四：初、明三乘擬宜，二、明有小機，
X32n0616_p0062a02║三、明施化，四、明受行悟入。今初。
X32n0616_p0062a03║尋念過去佛，所行方便力，我今所得道，亦應說三乘。
X32n0616_p0062a04║念彼雖無大機，不容永捨，須以方便而誘濟之。非
X32n0616_p0062a05║都不知施三，意欲引同諸佛，故云尋念也。下文云：
X32n0616_p0062a06║即便思惟，設諸方便。△二、明有小機，又二：初、明諸
X32n0616_p0062a07║佛歎，二、明釋迦酬順。上欲大化，於彼無機，故諸佛
X32n0616_p0062a08║不歎。今欲說小，曲會根緣，則始終得度，所以佛歎
X32n0616_p0062a09║也。（若不先小，則大小俱失。若先用小，則終必大益。故云始終得度。）今初。
X32n0616_p0062a10║作是思惟時，十方佛皆現，梵音慰喻我：善哉釋迦文！
X32n0616_p0062a11║第一之導師，得是無上法，隨諸一切佛，而用方便力。
X32n0616_p0062a12║我等亦皆得，最妙第一法，為諸眾生類，分別說三乘。
X32n0616_p0062a13║少智樂小法，不自信作佛，是故以方便，分別說諸果。
X32n0616_p0062a14║雖復說三乘，但為教菩薩。
X32n0616_p0062a15║初三句釋迦自敘佛現，由念佛方便力故契法契
X32n0616_p0062a16║機，所以佛現也。次五句是諸佛稱歎釋迦，以能為
X32n0616_p0062a17║實施權故云善哉，為一施三引入佛慧故云第一
X32n0616_p0062a18║導師，證微妙第一實智故云得無上法，隨一切佛
X32n0616_p0062a19║隱實施權故云用方便力。次四句諸佛自明我等
X32n0616_p0062a20║亦隱實施權。次四句雙釋隱施之義，為眾生少智
X32n0616_p0062a21║不自信作佛所以隱實，為樂小法所以施權說諸
X32n0616_p0062a22║果也。後二句雙結二義，始雖說三終必顯一。△二、
X32n0616_p0062a23║明釋迦酬順。
X32n0616_p0062a24║舍利弗當知，我聞聖師子，深淨微妙音，稱南無諸佛。
X32n0616_p0062b01║復作如是念：我出濁惡世，如諸佛所說，我亦隨順行。
X32n0616_p0062b02║初一偈發言酬順。南無，此云敬從也。後一偈念順
X32n0616_p0062b03║物機。二、明有小機竟。△三、明施化
X32n0616_p0062b04║思惟是事已，即趣波羅柰。諸法寂滅相，不可以言宣，
X32n0616_p0062b05║以方便力故，為五比丘說。
X32n0616_p0062b06║波羅柰，即鹿苑也。中道無性，佛種之理。此理非數，
X32n0616_p0062b07║又不可說。今以方便，作三教說。又非生非滅，而以
X32n0616_p0062b08║方便，作生滅說。又偏真之理，亦非可說。以方便故，
X32n0616_p0062b09║作四門說。初為五人說，無常有門也。（初以權實相對。實不可說，
X32n0616_p0062b10║說屬于權。三權是數，一實非數。次以生滅不生滅相對，即衍門。不生滅，故不可說。且說生滅，即大小相對
X32n0616_p0062b11║也。後以偏真小理，對小四門。偏真之理，亦不可宣。是則大小兩理，俱不可說。方便為物，俱可得說。雖俱可
X32n0616_p0062b12║說，佛意在實。眾生于實非宜，故思方便，作生滅說耳。）△四、明受行悟入（機會即受，
X32n0616_p0062b13║隨聞觀轉即煖，法去名行，至世第一名之為悟，若得初果名之為入）。
X32n0616_p0062b14║是名轉法輪，便有涅槃音，及以阿羅漢，法僧差別名。
X32n0616_p0062b15║轉佛心中化他之法，度入他心，名轉法輪。陳如初
X32n0616_p0062b16║得見諦，斷分別惑，分證有餘涅槃，涅槃之音起自
X32n0616_p0062b17║於此。由此得成無學，便有阿羅漢名，能說者名為
X32n0616_p0062b18║佛。所說三乘即法，見諦阿羅漢等即僧，三寶於是
X32n0616_p0062b19║現世間也。初明化得竟。△二、釋疑。
X32n0616_p0062b20║從久遠劫來，讚示涅槃法，生死苦永盡，我常如是說。
X32n0616_p0062b21║恐疑師云：佛初未能鑒機，尋念諸佛始知根性。今
X32n0616_p0062b22║釋云：為欲引同故念諸佛，非今始念方知。從久遠
X32n0616_p0062b23║來見其樂小，已為讚示令盡眾苦，所以聞小即得
X32n0616_p0062b24║解脫也。又恐疑弟子云：云何一世暫聞即證無學？
X32n0616_p0062c01║今釋云：從久遠來為其讚示，稱于本習故速得道
X32n0616_p0062c02║耳。久遠即指大通結緣之後，故下文云父知諸子
X32n0616_p0062c03║先心各有所好也。二、頌施方便。化為下，捨几用車
X32n0616_p0062c04║譬本竟。△三頌顯實為下等賜大車譬本。
X32n0616_p0062c05║舍利弗當知，我見佛子等，志求佛道者，無量千萬億，
X32n0616_p0062c06║咸以恭敬心，皆來至佛所，曾從諸佛聞，方便所說法。
X32n0616_p0062c07║我即作是念：如來所以出，為說佛慧故，今正是其時。
X32n0616_p0062c08║舍利弗當知，鈍根小智人，著相憍慢者，不能信是法。
X32n0616_p0062c09║今我喜無畏，於諸菩薩中，正直捨方便，但說無上道。
X32n0616_p0062c10║菩薩聞是法，疑網皆已除，千二百羅漢，悉亦當作佛。
X32n0616_p0062c11║佛子！以恭敬心來至佛所，曾聞諸佛方便說法。此
X32n0616_p0062c12║顯三乘行人皆是佛子，頌人一也；為說佛慧故，即
X32n0616_p0062c13║是一切種智佛之知見，頌理一也；但說無上道，頌
X32n0616_p0062c14║教一也；菩薩疑除，羅漢作佛，頌行一也。又初兩偈
X32n0616_p0062c15║明大乘機發，亦云索果，為下諸子索車譬本；次兩
X32n0616_p0062c16║偈一句明佛歡喜，眾生堪得大乘益故，為下見子
X32n0616_p0062c17║免難歡喜譬本；次三句正明顯實，為下等賜諸子
X32n0616_p0062c18║大車譬本；後一偈明受行悟入，為下諸子得車歡
X32n0616_p0062c19║喜譬本。初明由機發故索果，應有四句：自有障除
X32n0616_p0062c20║機未發，如諸羅漢在三藏時，以樂小故濁障雖除，
X32n0616_p0062c21║大根鈍故妙機未發；自有障未除大機發，如法華
X32n0616_p0062c22║中諸凡夫等，雖未斷結，以大根利故機發；自有障
X32n0616_p0062c23║即除機即發，如說無量義時證小果，即於此座大
X32n0616_p0062c24║機發；自有障未除機未發，如五千退席等是也。志
X32n0616_p0063a01║求佛道是索大果。索有三意：一、大機有感果之義，
X32n0616_p0063a02║機中論索；二、情中密索，如下文云為得為不得；三、
X32n0616_p0063a03║發言索，即殷勤三請。昔教之中已有二索，但未發
X32n0616_p0063a04║言，至於今日具此三索。問：昔出宅索三，若是機情
X32n0616_p0063a05║索者，文云如先所許乃是求三，何關求一？答：出外
X32n0616_p0063a06║不見必有異途，將昔所許以求異意，亦得是索一
X32n0616_p0063a07║也。咸以恭敬心皆來至我所者，如舍利弗請云：諸
X32n0616_p0063a08║天龍神等，合掌以敬心，欲聞具足道也。曾從諸佛
X32n0616_p0063a09║聞方便所說法者，具受前四時調熟也。二、明障除
X32n0616_p0063a10║佛喜者，佛為佛慧故出，昔障重無機不得即說，佛
X32n0616_p0063a11║慧中間雖障除，機未熟故又未得說，今機發正是
X32n0616_p0063a12║說時。昔眾生根鈍智小畏其謗法墮惡，今根利志
X32n0616_p0063a13║大聞必信解故喜無畏，不畏執小謗大起罪墮惡
X32n0616_p0063a14║也。三、正顯實者，五乘是曲而非直，別通偏傍而非
X32n0616_p0063a15║正，今皆捨彼偏曲但說正直一道也。四、受行悟入
X32n0616_p0063a16║者，初聞略說，謂久後要當說實，三乘無非方便。又
X32n0616_p0063a17║謂不退菩薩不知佛智，故菩薩羅漢咸墮疑網。今
X32n0616_p0063a18║開權顯實，不惟羅漢除疑，而三教菩薩無不除疑；
X32n0616_p0063a19║不惟菩薩作佛，而羅漢悉亦作佛也。△四、頌歎法
X32n0616_p0063a20║希有。
X32n0616_p0063a21║如三世諸佛，說法之儀式，我今亦如是，說無分別法。
X32n0616_p0063a22║諸佛興出世，懸遠值遇難，出使正於世，說是法復難。
X32n0616_p0063a23║無量無數劫，聞是法亦難，能聽是法者，斯人亦復難。
X32n0616_p0063a24║譬如優曇華，一切皆愛樂，天人所希有，時時乃一出。
X32n0616_p0063b01║聞法歡喜讚，乃至發一言，則為已供養，一切三世佛。
X32n0616_p0063b02║是人甚希有，過於優曇華。
X32n0616_p0063b03║此正頌如是妙法，諸佛如來時乃說之，如優曇華
X32n0616_p0063b04║時一現也。妙法不出權實儀式者，諸佛引物之權。
X32n0616_p0063b05║無分別法者，諸佛所顯之實。又權實本無分別，為
X32n0616_p0063b06║鈍根小智分別權實名為儀式，今還悟入一三不
X32n0616_p0063b07║二名無分別也。諸佛興出世二句明人難，次二句
X32n0616_p0063b08║明法難，如四十餘年久默斯要。次二句明聞法難，
X32n0616_p0063b09║如五千退席佛世不聞。次二句明聽信難，如普會
X32n0616_p0063b10║大眾唯舍利弗一人先能領解，次舉喻但合聽信
X32n0616_p0063b11║者難，餘例可解。△五、頌不虗為下無虗妄譬本。
X32n0616_p0063b12║汝等勿有疑，我為諸法王，普告諸大眾，但以一乘道，
X32n0616_p0063b13║教化諸菩薩，無聲聞弟子。汝等舍利弗，聲聞及菩薩，
X32n0616_p0063b14║當知是妙法，諸佛之秘要。
X32n0616_p0063b15║初六句誡勿於可信人生疑，次四句誡勿於可信
X32n0616_p0063b16║法生疑。夫世間人王言則不二，況佛為法王豈有
X32n0616_p0063b17║虗妄？又方便權說尚能除濁，況秘要妙法寧非真
X32n0616_p0063b18║實乎？△六、頌揀眾敦信，又二：初頌揀眾，次頌敦信。
X32n0616_p0063b19║今初。
X32n0616_p0063b20║以五濁惡世，但樂著諸欲，如是等眾生，終不求佛道。
X32n0616_p0063b21║當來世惡人，聞佛說一乘，迷惑不信受，破法墮惡道。
X32n0616_p0063b22║有慚愧清淨，志求佛道者，當為如是等，廣讚一乘道。
X32n0616_p0063b23║初四句，頌上此非佛弟子。何者？若樂諸欲是行魔
X32n0616_p0063b24║業，故須揀之。上文著涅槃尚非佛弟子，此文著生
X32n0616_p0063c01║死那是佛弟子？互揀非耳。凡小俱捨方堪授記。又
X32n0616_p0063c02║終不求佛道句，兼頌上皆是增上慢人，以未得上
X32n0616_p0063c03║法謂得上法，是故不復求佛道也。當來世惡人四
X32n0616_p0063c04║句，頌上如來滅後受持讀誦解義者是人難得。後
X32n0616_p0063c05║四句，頌上若遇餘佛便得決了。△次頌敦信。
X32n0616_p0063c06║舍利弗當知，諸佛法如是，以萬億方便，隨宜而說法，
X32n0616_p0063c07║其不習學者，不能曉了此。汝等既已知，諸佛世之師，
X32n0616_p0063c08║隨宜方便事，無復諸疑惑，心生大歡喜，自知當作佛。
X32n0616_p0063c09║此頌上實得阿羅漢，若不信此法，無有是處也。初
X32n0616_p0063c10║六句敦信于權，後六句敦信於實。初法說周中，初
X32n0616_p0063c11║正法說竟。
X32n0616_p0063c12║
X32n0616_p0063c13║妙法蓮華經台宗會義卷一之四