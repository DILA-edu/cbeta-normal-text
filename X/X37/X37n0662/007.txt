X37n0662_p0410a01║涅槃經疏三德指歸卷第七
X37n0662_p0410a02║錢塘沙門釋　智圓　述
X37n0662_p0410a03║四相品
X37n0662_p0410a04║以四種相等者，涅槃是總、四相是別，離一涅槃以為
X37n0662_p0410a05║四相，開示分別令昭然可見。
X37n0662_p0410a06║四相解般若等者，一品之文正談三密，四相在口密
X37n0662_p0410a07║內，百句在意密末，文雖參互三德義明。
X37n0662_p0410a08║開演云何者。問開秘演秘之意狀也。昔說即指小教
X37n0662_p0410a09║所談王宮之身，樹下斷惑故有身智，未入無餘故無
X37n0662_p0410a10║解脫。
X37n0662_p0410a11║未明於說者，向雙徵開說二問，而舊釋但通一義。
X37n0662_p0410a12║此示兩文者，但示兩品答問之文，而未判開說之異
X37n0662_p0410a13║義。
X37n0662_p0410a14║興皇下。興皇委論二義，而以橫竪判異。
X37n0662_p0410a15║昔以下，初總釋橫竪，次復次下別釋橫竪。於總釋中
X37n0662_p0410a16║約迦葉竪問為開，如來橫答為說。昔說無常不談常
X37n0662_p0410a17║住，故云覆常。今明五果俱常破昔無常，故云覆無常
X37n0662_p0410a18║也。
X37n0662_p0410a19║佛明下。今昔兩說是竪，即涅槃二用是橫，以橫收竪
X37n0662_p0410a20║同歸中道，名為說秘。
X37n0662_p0410a21║復次下，別釋橫竪，文中先約竪釋。
X37n0662_p0410a22║智上意地能緣者，擇力是智，智能破惑，惑破之處名
X37n0662_p0410a23║為解脫。惑是所破，智是能緣。言意地者，小乘無漏全
X37n0662_p0410a24║是界外無明意地。
X37n0662_p0410b01║此即竪明等者，開昔無常之三，成今常住之三，今昔
X37n0662_p0410b02║相對即是竪義，竪故明開。
X37n0662_p0410b03║為於邪常者，為昔外計邪常，混濫真常，故且說無常，
X37n0662_p0410b04║不得說常也。
X37n0662_p0410b05║二用具足者，昔已說無常，今又說常，乃見涅槃一體
X37n0662_p0410b06║二用雙具，此即是橫。
X37n0662_p0410b07║今昔相成者，以今常住成昔無常，以昔無常成今常
X37n0662_p0410b08║住，共顯涅槃二用具足，故云共顯一道。約說為橫，義
X37n0662_p0410b09║在於此。
X37n0662_p0410b10║是義下，今師正解，先破興皇，次示今義。破興皇中，初
X37n0662_p0410b11║約四句立義。
X37n0662_p0410b12║皆覆正理者，四句起執，不契實相，名之為覆，非獨常
X37n0662_p0410b13║與無常相覆也。
X37n0662_p0410b14║邪見火燒者，實相般若，譬如火聚，若不取著，則四邊
X37n0662_p0410b15║俱有溫身熟食之用；厥或取著，則四邊俱有焦肌燒
X37n0662_p0410b16║手之患。四邊，喻四句也。
X37n0662_p0410b17║皆方便門者，不生取著，皆能入理，譬王稱仙，陀婆一
X37n0662_p0410b18║名，而有鹽、水、器、馬之四實，故云密語。主如妙理，語如
X37n0662_p0410b19║四句，智臣能解，以喻無著。是則四俱是用，何獨二耶？
X37n0662_p0410b20║對治四執者，常破無常，無常破常，兩亦破單執，雙非
X37n0662_p0410b21║破兩亦，故云對治。
X37n0662_p0410b22║皆是正理者，無常即空，常即是假，餘之二句只是中
X37n0662_p0410b23║道，雙非雙照。既三諦互融，展轉無礙，故知四句無非
X37n0662_p0410b24║正理，何獨雙非是理耶？一切法即四句，安樂性即正
X37n0662_p0410c01║理，總此四意以成四悉。覆理是世界，方便門是為人，
X37n0662_p0410c02║對治如文，正理是第一義。
X37n0662_p0410c03║若爾下。竝破興皇也。故知興皇立義徧僻，無四悉意。
X37n0662_p0410c04║自行為開等者。乃知迦葉所問開微密，是約自行為
X37n0662_p0410c05║問；演說秘密，是約化他為問。
X37n0662_p0410c06║該括凡聖者，四句只是三諦，始自理即終乎究竟，六
X37n0662_p0410c07║位雖異三諦無殊，故云該括。凡謂理等四即，聖謂分
X37n0662_p0410c08║真究竟。
X37n0662_p0410c09║不獨在佛者，顯迦葉所問，義該六即，他人安得獨約
X37n0662_p0410c10║果佛釋義耶？
X37n0662_p0410c11║常無所宣名說者，即杜口默然，常說是經也。
X37n0662_p0410c12║如是下。結示各論也。
X37n0662_p0410c13║亦無差別者，既自他等各有開說二義，則知迦葉所
X37n0662_p0410c14║問雖有開說兩殊，而義歸一揆。問：向共論中已將開
X37n0662_p0410c15║秘配自、說秘配他，何故此云無差別耶？答：共論則捨
X37n0662_p0410c16║旁取正，故以開說分對自他；各論則義可互通，故無
X37n0662_p0410c17║差別。
X37n0662_p0410c18║今家用此三章者，即承用第三師明三密，即開三德
X37n0662_p0410c19║義也。
X37n0662_p0410c20║從多判者，但多談口密，少說身意，則判為口密。二文
X37n0662_p0410c21║例然。
X37n0662_p0410c22║無相、離相者，滅色觀空，故無四相。
X37n0662_p0410c23║即相無相者，即色是空，故有四相。
X37n0662_p0410c24║不求無相者，若離相求無相者，如避空求空。此文破
X37n0662_p0411a01║偏，乃是以圓破藏也。
X37n0662_p0411a02║一相即四下，示中道第一義諦也。
X37n0662_p0411a03║法身無我者，昔觀真空，無有邪我。
X37n0662_p0411a04║如般若下云云者，應云非我非無我以成三諦，準前
X37n0662_p0411a05║可了。離非絕句，是離文字求解脫。
X37n0662_p0411a06║今解下，即文字是解脫故。
X37n0662_p0411a07║例如前說者，例如般若以明三諦也。然此三德既各
X37n0662_p0411a08║三諦，乃是即一而三。三諦共成一德，乃是即三而一。
X37n0662_p0411a09║互融之旨，其在此矣。尋文可見。
X37n0662_p0411a10║初云下，先標示舉；二號下，次第釋義。
X37n0662_p0411a11║其義不異者，無所從來亦無所去，故名如來。覺此無
X37n0662_p0411a12║去無來之理，故名為佛。悉約自行，故云自正義便。
X37n0662_p0411a13║又復下。釋正智及正境義。向標云正智即是一切種
X37n0662_p0411a14║智，而此種智即是佛眼，故此云又復等也。
X37n0662_p0411a15║照因緣境實相者，即是佛見因緣生法即空、假、中，名
X37n0662_p0411a16║為實相。故法華云：如來知見，無有錯謬。
X37n0662_p0411a17║非因下。正示實相體絕四執，不在內因外緣等，是則
X37n0662_p0411a18║但云因緣實相猶屬性德，四句推之方成脩境。既佛
X37n0662_p0411a19║眼所照，乃脩德之極，故云了達至為見也。是知但言
X37n0662_p0411a20║實相，不知推撿還同鳥空。
X37n0662_p0411a21║以見下。釋正教義。以己所證說示於他，故所見正、所
X37n0662_p0411a22║說亦正。
X37n0662_p0411a23║舉淺況深者，以見火之淺事，比況佛境之深理。
X37n0662_p0411a24║為從薪生者，薪是火緣，即是從他生也。
X37n0662_p0411b01║觀身下。合法也。身即五陰，是因緣法，合火聚也。
X37n0662_p0411b02║不有下。離四執。故下經云：自觀己身，猶如火聚。斯乃
X37n0662_p0411b03║外觀火聚，內識心源。僧宗於此引枯樹經，現文自顯，
X37n0662_p0411b04║不須別引。
X37n0662_p0411b05║終不邪見若有若無等者，此有二意，終不於能譬火
X37n0662_p0411b06║及所譬理起茲四見。何者？抱火但壞肉身，起見則壞
X37n0662_p0411b07║法身，是故寧抱火聚終不起見。問：誓云寧抱火終不
X37n0662_p0411b08║謗經，何故疏主約不起邪見釋義耶？答：內無邪見外
X37n0662_p0411b09║方不謗，謗即邪說也，故云亦不邪說等。
X37n0662_p0411b10║比丘正見者，即指名字已上，六根已還。
X37n0662_p0411b11║況復諸佛者，分果、極果二俱名佛。
X37n0662_p0411b12║開一寶為三者，一即佛寶，以自覺覺他與自正正他
X37n0662_p0411b13║語義相近，故以為難。
X37n0662_p0411b14║為緣異說者，涅槃開二相，佛寶唯一種，善對機宜有
X37n0662_p0411b15║此異說。
X37n0662_p0411b16║不得為一者，若能正，還是佛智。今約所正，即他稟教
X37n0662_p0411b17║以正於身，是故他身與自身別，灼然二相，豈同覺智
X37n0662_p0411b18║只在佛心？
X37n0662_p0411b19║釋正他中，初分科懸示，次隨文正釋。分科中云歡喜
X37n0662_p0411b20║正他等者，歡喜即世界，謂得人天戒善故喜也。無我
X37n0662_p0411b21║即令生真諦之善也。常樂即破二乘之惡也。第一義
X37n0662_p0411b22║則寶藏唯付善子，善子以喻菩薩，菩薩即入理之人
X37n0662_p0411b23║也。故此四悉小大共論，前二在昔教，後二唯今經。
X37n0662_p0411b24║初文下，略對四悉。
X37n0662_p0411c01║調伏賢聖者，此指鹿苑七賢七聖，及二蘇中稟藏通
X37n0662_p0411c02║教者，既生二乘善根，故俱屬為人。
X37n0662_p0411c03║破世無常者，以二乘無常，但出分段世，未出變易世，
X37n0662_p0411c04║故云世無常也。
X37n0662_p0411c05║理甚分明者。問：若據經文，佛示女人唅酥之法，類顯
X37n0662_p0411c06║自己能量眾生，堪任小大，亦是先譬次法，何得便將
X37n0662_p0411c07║唅酥之譬以為世界之益，而云尋文會義耶？答：次文
X37n0662_p0411c08║合法，既舉小乘無常，例知小果之前必由人天戒善，
X37n0662_p0411c09║但是如來從要而合，直舉無常，以今經正為引小入
X37n0662_p0411c10║大故也。是知唅酥等譬備譬四益，經文影略，且合後
X37n0662_p0411c11║三。疏主尋其文意，且以能譬以當世界，則是說人天
X37n0662_p0411c12║善，稱機歡喜也。況復譬文明有女人歡喜之語，則疏
X37n0662_p0411c13║云理甚分明，斯言有旨。
X37n0662_p0411c14║夫乳下，廣釋四悉。
X37n0662_p0411c15║止可唅酥等者，酥譬人天乘，軟食譬小，強食譬大。
X37n0662_p0411c16║食俱不可者，謂佛始出世觀彼機緣，但可且說五戒
X37n0662_p0411c17║十善，如為提謂文隣等。若小乘生善大教彈斥，俱不
X37n0662_p0411c18║可也。
X37n0662_p0411c19║正他下，合法。微謂世界，著則入理。
X37n0662_p0411c20║漸而下，始談戒善令彼歡喜，次說小乘令生真諦之
X37n0662_p0411c21║善，次說常樂以破偏空之惡，故曰漸而正之。
X37n0662_p0411c22║女人下。女人柔弱，以譬佛慈，慈出諸法，如女生子。
X37n0662_p0411c23║嬰兒譬初信者，眾生初稟佛言，信於戒善也。
X37n0662_p0411c24║聞法自資者，謂聞五戒三歸之法也。
X37n0662_p0412a01║含者，字林從玉作琀，諸書從口作唅，同胡紺反。糓梁
X37n0662_p0412a02║傳曰：貝玉曰含。謂資人含與也。今取其義。
X37n0662_p0412a03║夭壽者，廣雅云：夭，折也。不盡天年謂之夭。
X37n0662_p0412a04║喜逸妨道者，若一向讚嘆歸戒，尚恐物機躭著人天，
X37n0662_p0412a05║妨出世道，況復小乘生善，大乘對治耶？應以況字貫
X37n0662_p0412a06║下對治，謂機緣劣弱，尚未可廣談歸戒，況說苦空？厥
X37n0662_p0412a07║或說之，必無受者。尚未可說小，況談大乘？厥或說之，
X37n0662_p0412a08║必定生謗。是知如來觀機逗法，如彼女人籌量養子。
X37n0662_p0412a09║問：何故但至對治，不言入理耶？答：自行之益，但至對
X37n0662_p0412a10║治，則破小入大。既約付藏以為入理，則屬化他，故此
X37n0662_p0412a11║不論。
X37n0662_p0412a12║含酥下。結成。且據現文有世界義，故引經文證成其
X37n0662_p0412a13║義，故云令我歡喜。
X37n0662_p0412a14║又女下。引經證正他義。又嬰下，明為人。
X37n0662_p0412a15║稍大等者，小機已熟，故節歸戒之酥乳與無常之軟
X37n0662_p0412a16║食。
X37n0662_p0412a17║生諸功德者，即無常等四也。脩此四者則得小果，故
X37n0662_p0412a18║云功德。又兒下，破惡。
X37n0662_p0412a19║便食等者，尚可彈呵，況復小乘及歸戒乎？
X37n0662_p0412a20║功德稍著者，已證無學也。如能自行來，
X37n0662_p0412a21║堪可下來至今，經以大斥小，悉皆受化，如消硬食。爾
X37n0662_p0412a22║雅云：如切如磋，道學也。郭注云：骨象須切磋而成器，
X37n0662_p0412a23║人須學問以成德。今意亦爾，既受彈斥，學問大乘，以
X37n0662_p0412a24║成四德。
X37n0662_p0412b01║生善破惡已周者，生善則為實施權，破惡則開權顯
X37n0662_p0412b02║實，一期化訖，故曰已周。安置秘藏，故云宗極。
X37n0662_p0412b03║葢引昔事者，此經已前曾見此女，故佛引之以成今
X37n0662_p0412b04║義。
X37n0662_p0412b05║例如化童者，如前聽戒童子也。寓，寄也。
X37n0662_p0412b06║經消化化音花。女人稱佛者，寶亮、智秀俱作此解。
X37n0662_p0412b07║佛自稱者，僧宗解也。既經語難明，故疏無定判。
X37n0662_p0412b08║今將下不同舊人，定將此文為合譬也。
X37n0662_p0412b09║若消不消者。即初稟歸戒。如消酥乳。未宜小大。如不
X37n0662_p0412b10║消軟硬。
X37n0662_p0412b11║正是生善者，即初為五人說無常等，令生小乘之善
X37n0662_p0412b12║也。
X37n0662_p0412b13║料簡下。此明鹿苑且宜談小不宜說大，以大乘常樂
X37n0662_p0412b14║之名濫外道，故機緣未熟決定不受。
X37n0662_p0412b15║注云云者，為人生善但指小初，對治彈斥直指今教，
X37n0662_p0412b16║此乃大小相對，如前純陀難佛義也。問：今經彈斥與
X37n0662_p0412b17║方等何別？答：方等被彈但能耻小，論其所證猶止艸
X37n0662_p0412b18║庵；今經蒙斥即入圓常，捨彼偏真咸歸秘藏。故知今
X37n0662_p0412b19║經以大斥小，乃是廢權顯實之異名耳。
X37n0662_p0412b20║先牒不堪者，謂昔不堪對治也。次明對治者，經從若
X37n0662_p0412b21║我聲聞已去，文是。
X37n0662_p0412b22║經本所與酥等者，謂小果已證大機正發，則昔日歸
X37n0662_p0412b23║戒小乘俱不稱機，故云本所與酥則不供足也。此乃
X37n0662_p0412b24║牒譬顯今堪受，大法明昔不堪。
X37n0662_p0412c01║經我之所有下。正明昔日不堪，故科為牒不堪也。
X37n0662_p0412c02║以出下，釋對治經文。
X37n0662_p0412c03║經堪任脩等者，亦是合上凡所食噉等也。
X37n0662_p0412c04║出世三味，即常、樂、我。世三味，即無常、苦、無我。以二乘
X37n0662_p0412c05║所證，未出變易，故名為世。故經自云：彼世間中，有三
X37n0662_p0412c06║種味也。佛以凡夫六種報得之味，以喻二途，即是以
X37n0662_p0412c07║大斥小也。
X37n0662_p0412c08║酢醎苦等者，苦以變樂為用，如酢能變甜，故以酢喻
X37n0662_p0412c09║苦。諸法所以遷流，以無常逼切故，猶如醎味能使非
X37n0662_p0412c10║醎作醎也，故以醎喻無常。無我之言不自在故，如苦
X37n0662_p0412c11║味不悅人也，故以苦喻無我。
X37n0662_p0412c12║賢聖道味者，謂小乘賢聖以真道為味，故云道味。
X37n0662_p0412c13║凡聖合稱者，凡夫報味是喻，賢聖道味是法，以譬從
X37n0662_p0412c14║法，同名世間。
X37n0662_p0412c15║甜、辛、淡等者，樂以悅己為義，猶如甜味，人之所嗜，故
X37n0662_p0412c16║以甜喻樂。我者，制御自由，物無能礙，如辛味之通發，
X37n0662_p0412c17║故以辛喻我。常理堪然，一相無異，如淡味之無分別
X37n0662_p0412c18║也，故以淡喻常。
X37n0662_p0412c19║合稱者，以譬從法，法既出世，能喻亦然。舉要言之，所
X37n0662_p0412c20║謂前三是世間法喻，後三是出世法喻耳。具應有八，
X37n0662_p0412c21║約世六味但說六種，淨與不淨二義麤顯，故略不論。
X37n0662_p0412c22║此別有意者，此通伏難也。應難云：前釋純陀品廣破
X37n0662_p0412c23║舊師，明今經是破病常義，乃示四悉以斥偏執。今科
X37n0662_p0412c24║此文以為對治，則與舊義何別？故今通云此別有意
X37n0662_p0413a01║也。言別意者，雖通四悉，而以大斥小，別在對治，別義
X37n0662_p0413a02║含通，豈同舊說？經從彼世間去，分定勝劣也。向雖以
X37n0662_p0413a03║六味譬之，而其所譬未分勝劣，故此判之，則前三是
X37n0662_p0413a04║小是劣，後三是勝是大。既指小為世間，則大名出世。
X37n0662_p0413a05║初明世間；煩惱下，明出世。先舉法，次舉人。法者，無明
X37n0662_p0413a06║為智火所焚，名之為薪。智焚惑薪，故復名火，相因得
X37n0662_p0413a07║名。小乘劣脩即無明惑，今焚惑薪，達障即德，故成涅
X37n0662_p0413a08║槃。法從喻稱，說之為食。
X37n0662_p0413a09║經謂常下。就彼涅槃列出三味。
X37n0662_p0413a10║經：令諸下，舉人。法是所脩，人是能脩。
X37n0662_p0413a11║諸弟子者，正在分真，通收五即。
X37n0662_p0413a12║甘嗜者，廣雅：甘，樂也；嗜，貪也。甘嗜無猒，以喻順道法
X37n0662_p0413a13║愛。然據經文，既云我於是經為說六味，則知所斥劣
X37n0662_p0413a14║脩即今涅槃一邊之用，在昔機緣迷而不達。
X37n0662_p0413a15║第一義中文為二者，謂分其四悉以為二，意喻善惡
X37n0662_p0413a16║子，非謂科經為兩段也。以經中善惡相參而說，故不
X37n0662_p0413a17║可分。若約先譬次法為二段者，此則可然。
X37n0662_p0413a18║三、悉是惡子者。問：對治正是今經以大斥小，令小入
X37n0662_p0413a19║大，何故亦是惡耶？答：佛抑挫未悟大者，敦令發心，故
X37n0662_p0413a20║例以八實聲聞亦為惡子耳。前哀嘆中云付摩訶迦
X37n0662_p0413a21║葉，即是且據入實人論，以此對前，亦是折攝二意。今
X37n0662_p0413a22║從折伏義邊雖已入實，而昔是聲聞從本，故使獲對
X37n0662_p0413a23║治益者，亦屬惡子。後第一義別指菩薩所證也。
X37n0662_p0413a24║不付下，因明付藏，重示今經明四悉意也。若就昔教
X37n0662_p0413b01║小乘其實偏真是第一義，今為簡出菩薩故須約圓。
X37n0662_p0413b02║又取下，應問云：第一義既約菩薩，理應三悉皆約圓
X37n0662_p0413b03║論，何以向取小乘偏真為生善益耶？故此答云又取
X37n0662_p0413b04║等，以今經正為引小歸大四教竝談，故得以歡喜生
X37n0662_p0413b05║善約小、破惡入理約大也，故云共為四悉。
X37n0662_p0413b06║此人解常者，解通五即，正在住前，以正為汲引初心
X37n0662_p0413b07║故也。若觀己心，三千三諦生佛無差，常住不變，則佛
X37n0662_p0413b08║在家中，何須遠覔？又五陰為家，陰即三諦，名家有佛。
X37n0662_p0413b09║故華嚴云：一切法無生，一切法無滅，若能如是解，諸
X37n0662_p0413b10║佛常現前。應知一切萬法攝屬於心，心外無餘，豈復
X37n0662_p0413b11║甄隔？庶幾來學勤而思之。智秀云：夫善依信立，以信
X37n0662_p0413b12║為家，以此善心念念所緣唯在常住，是則常住法身
X37n0662_p0413b13║常在信家。
X37n0662_p0413b14║無方問者，暹云：無人能問，故佛自舉。方者，法也，即是
X37n0662_p0413b15║越於規矩法度而設問也。
X37n0662_p0413b16║餘事例爾者，餘事即餘五度。
X37n0662_p0413b17║不持戒名尸等者，如祇陀末利唯酒唯戒也。煩惱既
X37n0662_p0413b18║即菩提，此乃不智名般若也。
X37n0662_p0413b19║乃至之言，略餘三度，可以比智。經：檀越，此云施主。
X37n0662_p0413b20║答：有五句者：一、施奴婢，二、施女色，三、施酒肉，四、施過
X37n0662_p0413b21║中，五、施華香。疏：主趣舉酒肉示義，餘可例知。
X37n0662_p0413b22║不食魚肉者，昔雖未制，而有恕己不食之人。又小雖
X37n0662_p0413b23║不制，而梵網、楞伽、大乘已制，故有稟大不食人也。
X37n0662_p0413b24║二云下。夫施財為易，施人名聞為難，故今次義就名
X37n0662_p0413c01║聞釋。
X37n0662_p0413c02║欲顯彼德者，施主本意為顯此人德行不在捨財，是
X37n0662_p0413c03║以於稠人廣眾之中施肉不受，彼既不受則不損我
X37n0662_p0413c04║財，而彼慈心不食之譽於斯顯著，施彼名聞名為大
X37n0662_p0413c05║施。
X37n0662_p0413c06║又見下。更約二義釋成大施：初以隨喜名施，次以解
X37n0662_p0413c07║苦為施。
X37n0662_p0413c08║隨喜者，大論云：菩薩摩訶薩，隨喜於他福，如賣買香
X37n0662_p0413c09║人，及與傍看者，三人俱得益，故隨喜福大。
X37n0662_p0413c10║方便解之者，愁苦之人往往致死，能以善巧言辭解
X37n0662_p0413c11║之令彼歡悅，利益既深得名大施，但用善語而不費
X37n0662_p0413c12║財。然并前二義總成四解，前二為正、後二泛論，故前
X37n0662_p0413c13║二義雖約施肉，五句皆然比說可了。
X37n0662_p0413c14║經：聲聞天下者，聞音問。詩云：鶴鳴九臯，聲聞于天。若
X37n0662_p0413c15║取己名達彼，應作問音；若取彼聞我名，應作文音，則
X37n0662_p0413c16║兩音竝通也。
X37n0662_p0413c17║立斷肉制者，斷音短。此葢如來欲立斯制，故先答無
X37n0662_p0413c18║方之問。而云斷酒肉者，施以酒肉，故使迦葉承言而
X37n0662_p0413c19║問，發起其事也。
X37n0662_p0413c20║經不聽聲聞弟子食肉者，菩薩先制，已在梵網、楞伽
X37n0662_p0413c21║二經，是中但制小乘也。以涅槃已前，小乘戒律許食
X37n0662_p0413c22║三淨，今則悉斷。
X37n0662_p0413c23║變化無方者，易曰：神無方，易無體。孔頴達曰：不定繫
X37n0662_p0413c24║一方也。今謂菩薩垂形五道，豈定一方？或現畜身，故
X37n0662_p0414a01║食肉者豈免害聖？
X37n0662_p0414a02║精血下。大論云：一切眾生身分皆是父母精血所成，
X37n0662_p0414a03║以可惡故寧得食也。
X37n0662_p0414a04║六云下。恕，尸預反。聲類云：以心度物曰恕。自思己身
X37n0662_p0414a05║不能受痛，而欲傷割噉食他身。
X37n0662_p0414a06║本自無怨者，彼非我怨也。
X37n0662_p0414a07║乖化道者，大士化人，慈濟為本。
X37n0662_p0414a08║望十方有分者，釋上罪多義，謂食肉之人望十方有
X37n0662_p0414a09║情境上皆結殺罪。故此他師立義，疏主引用。若準四
X37n0662_p0414a10║卷楞伽復有多義，故被經第四云：佛告大慧：有無量
X37n0662_p0414a11║因緣不應食肉，今當略說。謂一切眾生從本已來展
X37n0662_p0414a12║轉因緣常為六親，以親想故不應食肉。驢騾駱駝狐
X37n0662_p0414a13║狗牛馬人獸等肉，屠者雜賣故不應食肉。不淨氣分
X37n0662_p0414a14║所生長故不應食肉。眾生聞氣悉生怖，如旃陀羅及
X37n0662_p0414a15║譚婆等，狗見增惡驚怖群吠故不應食肉。又令脩行
X37n0662_p0414a16║者慈心不生故不應食肉。凡愚所嗜臭穢不淨無善
X37n0662_p0414a17║名稱故不應食肉。令諸呪術不成故不應食肉。以殺
X37n0662_p0414a18║生者見形起識深味著故不應食肉。多惡夢故不應
X37n0662_p0414a19║食肉。空閑林中虎狼聞香故不應食肉。令飲食無節
X37n0662_p0414a20║故不應食肉。令脩行者不生猒離故不應食肉。我常
X37n0662_p0414a21║說言：凡所飲食，作食子肉想，作服藥想，故不應食肉。
X37n0662_p0414a22║聽食肉者，無有是處。復次，大慧！過去有王，名師子蘇
X37n0662_p0414a23║陀婆，食種種肉，遂至食人。臣民不堪，即便謀反，斷其
X37n0662_p0414a24║俸祿。以其食肉者，有如是過，不應食肉。問：此經斷肉，
X37n0662_p0414b01║與楞伽何異？答：彼為菩薩，此為聲聞。故楞伽大慧菩
X37n0662_p0414b02║薩說偈問佛：彼諸菩薩等，志求佛道者，酒肉及與蔥，
X37n0662_p0414b03║飲食為云何？乃至云：唯願為我說，食不食罪福。此經
X37n0662_p0414b04║乃云：從今日始，不聽聲聞弟子食肉。故知楞伽未制
X37n0662_p0414b05║聲聞，當曉此經正是小乘斷肉之憑據也。古人執律
X37n0662_p0414b06║諍計云云。問：菩薩律儀，梵網頓制，何待楞伽？答：梵網
X37n0662_p0414b07║頓部，專被別、圓。若藏、通菩薩，所持戒法，與聲聞同。故
X37n0662_p0414b08║大論云：釋迦法中，無別菩薩僧，俱入聲聞眾，依次而
X37n0662_p0414b09║坐者。蓋言藏、通菩薩耳。以般若帶二，兼其所破，故有
X37n0662_p0414b10║藏教。楞伽部屬方等，故制藏、通菩薩也。今經但制聲
X37n0662_p0414b11║聞者，只由菩薩，楞伽已制故也。不作此釋，云何會通？
X37n0662_p0414b12║智者詳之，或有深致。
X37n0662_p0414b13║如食下。牒經釋義也。故楞伽云：以大悲前行故，視一
X37n0662_p0414b14║切眾生猶如一子，是故不聽令食子肉。
X37n0662_p0414b15║昔事者，大報恩經云：須闍太子父母被羅睺賊所篡，
X37n0662_p0414b16║逃逝外國，失路絕粮，乃割己肉供須父母，令達前路。
X37n0662_p0414b17║皆他命分者，所受之物皆是他人支持身命之分。
X37n0662_p0414b18║肉想下云云者，此第四意，即楞伽云凡所飲食，作食
X37n0662_p0414b19║子肉想，作服藥想也。
X37n0662_p0414b20║經云何（至）食肉者。聽，平聲，許也。意問食肉有何過患，
X37n0662_p0414b21║不許食耶故。
X37n0662_p0414b22║言斷種者，由食肉故，不得成佛及入初地等故。
X37n0662_p0414b23║若不見等者，雖不見不聞，但令疑是殺者，任是自死
X37n0662_p0414b24║亦不許食，此則不論他人為我殺不為我殺也。
X37n0662_p0414c01║須云為我者，謂不疑即得食。若云為我將肉來，即不
X37n0662_p0414c02║得食，亦不論殺與不殺。此據心雖不疑，以口索故，亦
X37n0662_p0414c03║不名淨。應須不見、不聞、不疑，他自持與，非己口索，方
X37n0662_p0414c04║名三淨。是知次解制急於前，以前口索亦名淨故。
X37n0662_p0414c05║梵行下，列十名。
X37n0662_p0414c06║獼猴下。釋其不食所以也。人是同類，既不得食，猴狀
X37n0662_p0414c07║如人，以念人故，亦不食也。龍能興雲致雨，成熟五穀，
X37n0662_p0414c08║於人有恩。龍作虵形，恐食龍故，象馬代勞。狗能守禦，
X37n0662_p0414c09║鷄能伺晨，於人有恩。猪噉穢狐妖魅，二俱鄙惡。此釋
X37n0662_p0414c10║與疏小異。又疏闕象鷄二義，覽者詳之。
X37n0662_p0414c11║根本下云云者，應於見、聞、疑中各說三相。且見中三
X37n0662_p0414c12║者，謂見牽畜去時，乃至持刀臨煞，名前方便；正煞即
X37n0662_p0414c13║根本，煞已歡喜，名後方便。無此三者，名為清淨。聞三
X37n0662_p0414c14║亦然。疑三者，初瞥爾舉心，名前方便；分別思忖，疑為
X37n0662_p0414c15║已煞，名根本；疑已歡喜，名後方便。無此三者，名為清
X37n0662_p0414c16║淨。故知迦葉前問食三淨肉，乃約總論。此問九種，只
X37n0662_p0414c17║是開三成九，從總派別耳。又寶亮解云：不見有三，謂
X37n0662_p0414c18║未食時、喜食時、食已二喜。不聞、不疑各三亦爾。僧宗
X37n0662_p0414c19║云：見中三者，見斷命時、見牽去時、見煞後屠割時。聞
X37n0662_p0414c20║中三者，聞煞時、聞牽去時、聞屠割時。疑三者，此為為
X37n0662_p0414c21║我煞耶？乃至前後方便亦疑。北遠云：九種清淨，自未
X37n0662_p0414c22║見文。人傳釋云：前十種外，餘眾生中不見他煞，亦無
X37n0662_p0414c23║聞、疑及不為己，即以為四。先乾自死及與鳥殘，通前
X37n0662_p0414c24║為七。不期遇得及他自煞，請已而食，通前為九。雖有
X37n0662_p0415a01║諸解，疏主為正。以經前問三淨，後問九淨，只是開合。
X37n0662_p0415a02║故亮宗所釋，其義稍通。北遠之說，恐未盡善。
X37n0662_p0415a03║經因事漸制者，以聲聞戒是漸制故。如十二年中但
X37n0662_p0415a04║說略戒，後因須提那子之犯始制初戒，後皆因事漸
X37n0662_p0415a05║漸而制。至二百五十佛答：先許九淨，今皆斷者，亦是
X37n0662_p0415a06║漸制，不同菩薩梵網頓制也。
X37n0662_p0415a07║隨他語者，隨順世人，權云魚肉是美。
X37n0662_p0415a08║經石蜜者，以甘蔗、米等煎合而成，其堅如石，即此方
X37n0662_p0415a09║乾餳之類。
X37n0662_p0415a10║經種種衣者，謂三衣、百一等。
X37n0662_p0415a11║要是壞色者，所許畜衣，恐生貪故，尚須壞色，豈可貪
X37n0662_p0415a12║著魚肉而不斷耶？
X37n0662_p0415a13║言壞色者，非五方正色及五方間色，故云壞色。正色
X37n0662_p0415a14║可知。間色者，即五行相剋而成。謂東方木青，西方金
X37n0662_p0415a15║白。以金剋木，故白間青而為碧色。木剋土，土色黃，以
X37n0662_p0415a16║黃間青為綠。土剋水，水色黑，以黑間黃為緇色。水剋
X37n0662_p0415a17║火，火色赤，以黑間赤為紫色。火剋金，以白間赤為紅
X37n0662_p0415a18║色。此皆悅意之色，起人貪心，故制不聽。青黑木蘭即
X37n0662_p0415a19║壞色。
X37n0662_p0415a20║尼楗下。尼楗，裸形故不須衣服，自餓故不受牛味。尼
X37n0662_p0415a21║楗應云泥楗連，譯言不繫，謂不為衣食所繫縛也。
X37n0662_p0415a22║饕餮者，上音叨，下音鐵。貪財曰饕，貪食曰餮。此謂俗
X37n0662_p0415a23║士也。
X37n0662_p0415a24║若過若不及者，尼楗餓裸則太過，俗士饕餮故不及，
X37n0662_p0415b01║俱不得其中庸也。比丘畜衣服，受牛味，故異尼楗；不
X37n0662_p0415b02║畜八不淨財，不食魚肉，故異俗士。中庸之德，其至矣
X37n0662_p0415b03║乎！
X37n0662_p0415b04║此中下。疏主判定經意也。以向迦葉問中，具舉衣服
X37n0662_p0415b05║牛味及金銀等，佛答但云不同尼楗，故須依律斟酌
X37n0662_p0415b06║可不，非謂俱許畜也。
X37n0662_p0415b07║如寶下。即前經云珂貝至金銀盆器也。
X37n0662_p0415b08║尚不應畜者，金等皆重物故，以金銀等妨道中最，則
X37n0662_p0415b09║不許畜。如下經云：雖聽受畜，要須淨施篤信檀越。
X37n0662_p0415b10║五味者者，如問所列，謂：一、乳，二、酪，三、酪漿，四、生酥，五、
X37n0662_p0415b11║熟酥。準律，乳、酪、漿名時藥，酥、油、生酥、蜜、石蜜是七日
X37n0662_p0415b12║藥。
X37n0662_p0415b13║非正身分者，以乳酪等雖從牛出，非是屠割身分故。
X37n0662_p0415b14║先斷三種相者，謂有見、聞、疑相，則不許食；其不見、不
X37n0662_p0415b15║聞、不疑者，名為三淨，方許食也。
X37n0662_p0415b16║三種外故者，見許食三而更想十，故須斷十。雖斷十
X37n0662_p0415b17║種而貪想三淨及自死等，故使今經一切悉斷，故云
X37n0662_p0415b18║貪想等，即是疏主釋經想字是貪義也。
X37n0662_p0415b19║三、頓制者，即是從漸至頓，謂初斷三，次斷十，至今悉
X37n0662_p0415b20║斷也。不同梵網經發軫頓制也。
X37n0662_p0415b21║對昔唱今者，昔許食肉，今唱悉斷。
X37n0662_p0415b22║而菩薩下。此明梵網對大乘機。頓制食肉始成便制，
X37n0662_p0415b23║至今涅槃已五十年，故云久制。又遠本初成華臺便
X37n0662_p0415b24║制，望今名久。
X37n0662_p0415c01║輕垢之罪者，即四十八輕中第三條也。故彼云：若佛
X37n0662_p0415c02║子，故食肉，一切肉不得食，斷大慈悲性等。
X37n0662_p0415c03║為度下。明漸制意。為度小機從梵網頓開出，小乘之
X37n0662_p0415c04║漸許食三淨，大機今熟故收漸入頓一切悉斷，故知
X37n0662_p0415c05║今經與梵網同，但今會小、彼經隔小為異。
X37n0662_p0415c06║雖現下，菩薩隨機順緣食彼三淨也。
X37n0662_p0415c07║經：悉皆恐怖者，智秀云：人無害獸之心，獸亦不害於
X37n0662_p0415c08║人。是以探鯁虎於山中，狎翔鷗於海上。若既食其肉，
X37n0662_p0415c09║豈害心永滅哉？所以聞其肉氣，生怨嫌想。
X37n0662_p0415c10║經：清淨食者，暹云：法身菩薩分衛之食，猶尚不食。
X37n0662_p0415c11║經四道，即四果也。經被服皮寄反。被，帶也。
X37n0662_p0415c12║六、明下起惡事者，皆食肉之人。
X37n0662_p0415c13║經星宿者，思冑反。釋名云：宿，宿也。言星各止住其所
X37n0662_p0415c14║也。
X37n0662_p0415c15║經蠱道功戶反。聲類云：弋者反。蠱，虫物病害人也。說
X37n0662_p0415c16║文曰：蠱，腹中虫，謂虫行毒也。
X37n0662_p0415c17║經樗蒲，勅於、他奴二反，謂枚擲也。愽物志云：老子作
X37n0662_p0415c18║之用卜，今人擲之為戲。
X37n0662_p0415c19║經食者得罪者，依梵網得輕垢罪也。問：依小乘得何
X37n0662_p0415c20║罪？答：小開三淨，無罪可結。是知今經扶律談常，收漸
X37n0662_p0415c21║歸頓，故制食肉得罪之言，還指梵網。其諸戒律，或小
X37n0662_p0415c22║乘已制，至於今經，囑付而已。凡諸結罪，更無別途，只
X37n0662_p0415c23║是指前大小所制，俾夫滅後，漸頓無諍，大小兼行。故
X37n0662_p0415c24║知南山撰鈔，小乘有聞，而用大乘添補者，將非深見
X37n0662_p0416a01║今經收漸歸頓之意乎？故彼鈔云：今有凡愚，多嗜諸
X37n0662_p0416a02║肉，罪中之大，勿過於此。故屠者販賣，但為食肉之人，
X37n0662_p0416a03║必無食者，亦無屠煞。故知食者同屠造業，沾殺生分，
X37n0662_p0416a04║可不誡乎？
X37n0662_p0416a05║三藏事相等者，小教析法，理外有事，故偏得因緣之
X37n0662_p0416a06║名。
X37n0662_p0416a07║如欲下。述經，偏指律藏意也。先須緣起者，如明初戒，
X37n0662_p0416a08║先說提那與本二行婬之事，次明戒體是重（體謂輕重等體，
X37n0662_p0416a09║非謂無作），後廣出持犯方便根本之相。律文諸戒皆爾，故
X37n0662_p0416a10║得因緣之稱。
X37n0662_p0416a11║一是總者，即深妙之義，該於下三，故云總。下三只是
X37n0662_p0416a12║派開深妙之義，故云別也。
X37n0662_p0416a13║如來下，先總釋大意。波斯下。別釋經文。
X37n0662_p0416a14║五篇者，一波羅夷、二僧殘、三波逸提、四提舍尼、五突
X37n0662_p0416a15║吉羅。
X37n0662_p0416a16║七聚者，前二同前，三偷蘭遮，四波逸提，五提舍尼，六
X37n0662_p0416a17║突吉羅，七惡說。
X37n0662_p0416a18║待其下，責其漸制也。
X37n0662_p0416a19║多問於王者，既問國法以制戒律，則是以王參議篇
X37n0662_p0416a20║聚漸制之事，故經云何故不為王說是法門等也。
X37n0662_p0416a21║戒是下，今經頓制，扶律顯常，故名深妙。
X37n0662_p0416a22║經云或時等者，今經頓制故深，已前漸制故淺；今經
X37n0662_p0416a23║食肉則犯，已前食肉不犯。此責佛所說不定也。
X37n0662_p0416a24║第二問墮下，合云第三問律，第四問木叉，如文。然則
X37n0662_p0416b01║前文已列，不假更言。若爾，則文剩第二問墮四字也。
X37n0662_p0416b02║而不下，此約律藏五種異名，與經和會也。
X37n0662_p0416b03║五名者：一、戒，二、律，三、誦，四、毗尼，五、木叉經。但問二而
X37n0662_p0416b04║義兼五，墮非異名，葢約所犯之報耳。五名，如釋長壽
X37n0662_p0416b05║品記文（云云）。
X37n0662_p0416b06║舊用為五問者，以據有五段故。今師以答雖五段，義
X37n0662_p0416b07║只有四，以木叉重出故。
X37n0662_p0416b08║是其義者，木叉本翻解脫，而含知足等義。
X37n0662_p0416b09║次答墮者，經中三義明墮：前二就受報，後一就造因。
X37n0662_p0416b10║於前二中，初一通對四趣，後一別對地獄，而疏文次
X37n0662_p0416b11║第釋出。
X37n0662_p0416b12║墮通輕重者，準律唯第三篇名墮，此則不爾。犯五篇
X37n0662_p0416b13║戒，墮四惡趣，通得隨名，重則地獄，輕則三趣也。
X37n0662_p0416b14║偏在犯重者，以經云乃至阿鼻故，此據初篇明受報
X37n0662_p0416b15║也。
X37n0662_p0416b16║八大獄中，阿鼻最下，故曰乃至。
X37n0662_p0416b17║長養下，應云：此偏輕重。疏云：此偏在輕者，文悞。言
X37n0662_p0416b18║長養者，由破戒為因，長養三惡。
X37n0662_p0416b19║輕墮二途者，謂僧殘已去，總名為輕，則墮鬼畜；初篇
X37n0662_p0416b20║名重，則墮地獄。故經云：長養地獄、畜生、餓鬼也。據經
X37n0662_p0416b21║三義，以初後對中，則二通一別；以初後明四趣三途，
X37n0662_p0416b22║通輕重故；以初中對後，則二果一因。據律及餘經，五
X37n0662_p0416b23║篇俱墮獄，隨機教門異，故此說不同。然此且對戒有
X37n0662_p0416b24║輕重，而明果報差殊。若論作罪由心，應以心勘。若重
X37n0662_p0416c01║心破輕戒，得罪則重，如以無慚心撥因果等，名重心
X37n0662_p0416c02║也。若輕心破重戒，其得報亦輕，即不起上心，偶爾破
X37n0662_p0416c03║戒，名輕心也。故明了云：破戒得罪，輕重不定也。
X37n0662_p0416c04║重答木叉者，以離三業不善是解脫義故。
X37n0662_p0416c05║入戒威儀者，入猶染也。文選云：翫其所以先入。注云：
X37n0662_p0416c06║入，染也。此謂染習三藏，應以入字貫下二藏。制斷重
X37n0662_p0416c07║罪名入戒，即初篇也。遮離輕過名入威儀，即下四篇。
X37n0662_p0416c08║論藏辨柝經義發生妙慧，故云善義。
X37n0662_p0416c09║從輕至重者，以少為輕，以多為重，謂因事漸制，始從
X37n0662_p0416c10║初戒，至今斷肉，則從少至多也。
X37n0662_p0416c11║經：滋蔓者，滋，益也；蔓，延也。謂添益延長也。左傳曰：無
X37n0662_p0416c12║使滋蔓。
X37n0662_p0416c13║經納衣，謂補衣人也。
X37n0662_p0416c14║譬頓教者，即梵網頓制輕重，不待因犯也。
X37n0662_p0416c15║會漸歸頓即今經。
X37n0662_p0416c16║即捨位出家者，輪王之法，至其年老，即出家學道，以
X37n0662_p0416c17║紹仙種。
X37n0662_p0416c18║頓漸開合者，謂已前從頓開漸，今經合漸入頓，皆佛
X37n0662_p0416c19║隨機口密，故非凡小所能圖度等。
X37n0662_p0416c20║經能說法下，即是感應道交，非感而感，非應而應，同
X37n0662_p0416c21║契秘藏，俱不思議。一相四相，即理而事也；四相一相，
X37n0662_p0416c22║即事而理也。
X37n0662_p0416c23║非一非四等者，只是雙非事理，雙照事理爾。故知三
X37n0662_p0416c24║諦一心，理事不二。今文正意，且明即事而理也。
X37n0662_p0417a01║三德下云云者，指哀歎品三點文也。
X37n0662_p0417a02║證名自正者，即經云：自正者，所謂得涅槃也。得謂證
X37n0662_p0417a03║得，故云證名自正也。
X37n0662_p0417a04║常破下，次第貼經可見。
X37n0662_p0417a05║名異體同者，謂所證涅槃能破真常，所演妙義伊字
X37n0662_p0417a06║三點，四名雖異其體本同，以涅槃必三點，三點不縱
X37n0662_p0417a07║不橫名為妙義，而此妙義本無遷變，故曰常存。四相
X37n0662_p0417a08║一相旨在斯也，故云更非別法等。
X37n0662_p0417a09║上文下。釋經解脫至成秘密文也。上文即衰歎品。
X37n0662_p0417a10║法身為別等者，彼云：摩訶般若解脫之法，如來之身，
X37n0662_p0417a11║皆非涅槃。則以三法具足，方曰涅槃。故知涅槃總釋
X37n0662_p0417a12║三德。
X37n0662_p0417a13║今以下。即經云解脫、涅槃、般若成秘密藏也。則知涅
X37n0662_p0417a14║槃是法身異名，故云為引秘藏。既收三法，故得是總。
X37n0662_p0417a15║然顯下。明秘藏之名亦受別稱，以經中或以果上所
X37n0662_p0417a16║顯名法身，因中本具名如來藏，故知藏是法身異名，
X37n0662_p0417a17║非別如何？
X37n0662_p0417a18║或時下。葢隨文用義稱可物宜，故使法身總別不定。
X37n0662_p0417a19║解脫下。以二德例法身也。故知般若解脫亦應為總
X37n0662_p0417a20║為別，三德互融其體不二故。
X37n0662_p0417a21║經慧眼，即佛眼也。
X37n0662_p0417a22║經：假使下，反質釋疑。今開為四：初、疑，二、質，三、答，四、通。
X37n0662_p0417a23║疑云：四事本殊，云何為一？
X37n0662_p0417a24║言是一者，是虗妄說，即以虗空四名一體而反質之。
X37n0662_p0417b01║質亦問也，一名虗空，二名無所有，三名不動，四名無
X37n0662_p0417b02║礙。
X37n0662_p0417b03║不也下。答。誠如佛說以空為例，四相即一非是虗妄，
X37n0662_p0417b04║故云不也。
X37n0662_p0417b05║如是下，通諸句，即四相。
X37n0662_p0417b06║所謂空義者，如空，四名一體也。
X37n0662_p0417b07║世界下云云者，且約三點不同，是隔別義。又此四悉
X37n0662_p0417b08║俱約理明，雖有四名義無高下。
X37n0662_p0417b09║名異於昔者，小乘中無四名故。昔滅因縛者，因縛即
X37n0662_p0417b10║見思煩惱，其因既滅其果必亡，故云無依正。空不具
X37n0662_p0417b11║法故，使涅槃無有依正。
X37n0662_p0417b12║無別涅槃者，只指煩惱空處即是涅槃，更無常住實
X37n0662_p0417b13║理可證也。
X37n0662_p0417b14║有常住法者，煩惱既不滅而滅，涅槃乃無常即常。
X37n0662_p0417b15║滅諸有者，滅二十五有而證但空。
X37n0662_p0417b16║有妙有者，三界雖空，即空而假，理具諸法，故云妙有。
X37n0662_p0417b17║有所師法者，即依報。以約事而談，唯己身是正報，師
X37n0662_p0417b18║徒眷屬皆依報，故今以所師之名當依報也。所師即
X37n0662_p0417b19║是常住理境。
X37n0662_p0417b20║有如來者，如來是人，故屬正報。此皆懸取經文以示
X37n0662_p0417b21║異義，至下釋經自顯，故不委記。
X37n0662_p0417b22║若不下。結意也。出名與昔同，其體永異，故須料簡。
X37n0662_p0417b23║一、明下。滅惑是滅因，滅有是滅果。
X37n0662_p0417b24║滅依者，以經舉如衣壞盡，衣是依報故。
X37n0662_p0417c01║滅正者，以經舉斬首故。
X37n0662_p0417c02║似作三難者，文雖二段，難意則含三道而不顯灼，故
X37n0662_p0417c03║云似也。
X37n0662_p0417c04║有即三有果報，即苦道也。故得有有者，以惑潤業，故
X37n0662_p0417c05║有三有果報也。
X37n0662_p0417c06║那得妙有者，因滅果亡，其理決定，云何大乘滅惑而
X37n0662_p0417c07║存妙有耶？
X37n0662_p0417c08║復生別惑者，斷麤惑已，細惑顯現，名之為生。
X37n0662_p0417c09║名常下云云者，小乘聖人既受變易，故名凡夫。五、凡
X37n0662_p0417c10║夫論。等覺望佛尚名凡夫，豈小聖望大不名凡耶？故
X37n0662_p0417c11║凡夫之名該乎二邊。
X37n0662_p0417c12║躡前兩意者，即凡夫與佛常無常意也。
X37n0662_p0417c13║轉譬者，謂轉換前譬也，如文。
X37n0662_p0417c14║物謝下。瓶體已破，是物謝於前；有破瓶名，是名生於
X37n0662_p0417c15║後。以喻無常惑滅，而有常住理存；此則不滅而滅，名
X37n0662_p0417c16║為惑滅。言偏意圓，諸如此例。
X37n0662_p0417c17║經諸煩惱結者，即以中道無漏之慧破二邊眾生通
X37n0662_p0417c18║別煩惱，故云諸也。是則無漏智火能銷凡夫難融之
X37n0662_p0417c19║鐵。
X37n0662_p0417c20║我淨下云云者，經云安樂之處，已舉樂德義必融三。
X37n0662_p0417c21║經遊諸覺華者，涅槃如園，園必有華即七覺，是故下
X37n0662_p0417c22║經云布以七淨華也。
X37n0662_p0417c23║六道殊形者，如下經明示為犯重，乃至大鷲等皆佛
X37n0662_p0417c24║聖人所作，餘七方便人不能為也。
X37n0662_p0418a01║殊形下似剩為遮二字，或別有意。今開六道九界是
X37n0662_p0418a02║法身名，開身密也。涅槃即是法身般若者，以涅槃是
X37n0662_p0418a03║總三德名故開之，既是般若合則總含二德。
X37n0662_p0418a04║今更開法身等者，此即開出之開，非開顯之開也。
X37n0662_p0418a05║只是下。例前應云只是涅槃，涅槃即是般若解脫，文
X37n0662_p0418a06║省涅槃即是四字耳。問：開法身出種種身，合則應云
X37n0662_p0418a07║合種種身即是法身，何故云涅槃耶？答：涅槃即法身
X37n0662_p0418a08║異名，法身體融豈隔二德？約今經名相為便，故且以
X37n0662_p0418a09║涅槃總名以包餘二。然法身等名，或時為總、或時為
X37n0662_p0418a10║別，事如前釋。
X37n0662_p0418a11║一物覆等者。他謂已前三密俱覆，說四相已方開口
X37n0662_p0418a12║密，故云一物開。口密雖開身密猶覆，故云一物覆。顯
X37n0662_p0418a13║身密時意密猶隱，故云一物顯等。故須徧說三乃俱
X37n0662_p0418a14║開，以身口意三義不同故，故云各開各顯等。然顯只
X37n0662_p0418a15║是開、隱只是覆，綺文互異各立二名。
X37n0662_p0418a16║理豈下。今謂三密一如，色心不二。覆一所開，則三密
X37n0662_p0418a17║俱覆，故云只覆於開。開一所覆，則三密俱開，故云只
X37n0662_p0418a18║開於覆。是故三番各具三密，從多而判，各立一名，如
X37n0662_p0418a19║品初疏文已說。
X37n0662_p0418a20║成論下。三家解變化義。
X37n0662_p0418a21║論人謂下。經明須彌入芥等，皆聖人權巧，故凡夫不
X37n0662_p0418a22║解其事。既推屬聖人，故置而不釋。
X37n0662_p0418a23║今明下。今破。餘何可解？如經所談無非聖人境界，既
X37n0662_p0418a24║皆釋義驗悉解知，那於權巧獨云不解？地不同論師
X37n0662_p0418b01║推為聖境，而自釋云：納芥等事是法界用也。意謂由
X37n0662_p0418b02║聖證得涅槃法界之體，故能起此大用。若據此義稍
X37n0662_p0418b03║近今宗，但不云體用互融，故招今責。
X37n0662_p0418b04║今明下，今師責其不融也。
X37n0662_p0418b05║他明下。巨即須彌，細謂芥子。
X37n0662_p0418b06║聖人術事者，謂聖人大用，如世人有術法，而幻變自
X37n0662_p0418b07║由，故云術事。
X37n0662_p0418b08║今明下。今斥。且以用喻術其義或然，而聖人術用之
X37n0662_p0418b09║興豈可徒設？必藉機發然乃施為，感應道交見如是
X37n0662_p0418b10║事，故云何有一術而非因緣？因緣即機應也。或因於
X37n0662_p0418b11║凡而緣於聖，或因於聖而緣於凡，豈非聖由三千理
X37n0662_p0418b12║滿故能應，凡由三千理具故能感應？徧機徧咸即事
X37n0662_p0418b13║而理，故云因緣。即空假中忻赴不差即理而事，故云
X37n0662_p0418b14║度者乃見。
X37n0662_p0418b15║寧非因緣者，總結大用必藉因緣，但云術事未為雅
X37n0662_p0418b16║當，故知今家釋茲大用存乎二義：一者、用不徒施須
X37n0662_p0418b17║明感應；二者、體用一如非單就用。故地人、他師兩家
X37n0662_p0418b18║立義其旨大同，但用以術事名少異耳。前斥地人且
X37n0662_p0418b19║以體用相即為破，後破他師具約二義。
X37n0662_p0418b20║因緣妙慧等者，只聖人內達凡聖一如理事不二，故
X37n0662_p0418b21║得外用巨細相容，故云能以一塵等，內外且殊心性
X37n0662_p0418b22║唯一。
X37n0662_p0418b23║一塵等者，即下經云住大涅槃，以十方世界內一塵
X37n0662_p0418b24║中也，故云一塵容無量。
X37n0662_p0418c01║又云無量容一塵者，只是反覆釋成上句，則是一塵
X37n0662_p0418c02║之中容入無量國土，下句還云無量國土容入一塵
X37n0662_p0418c03║之中，亦如云須彌納芥子，芥子納須彌也。有本於上
X37n0662_p0418c04║句容下添於字，下句容上添不字，於是語助，於理無
X37n0662_p0418c05║乖。若加不字，全無義旨。暹記曲解，事同穿鑿，未治本
X37n0662_p0418c06║中亦無於不二字。
X37n0662_p0418c07║延促過現者，即延一日為無量劫，是延現短令長；促
X37n0662_p0418c08║無量劫為一日，即促過未令短。為成句故，但云過現，
X37n0662_p0418c09║義必該三。此延促事，今文雖闕，餘文有之，既論大用，
X37n0662_p0418c10║說之何妨？
X37n0662_p0418c11║引擲彼此者。謂引彼歸此，擲此往彼。即經云：斷取十
X37n0662_p0418c12║方世界，置於右掌，擲置他方。即擲此往彼也。又云：斷
X37n0662_p0418c13║取一切世界，悉內己身。即引彼歸此也。
X37n0662_p0418c14║自在無礙者，結上三雙，悉由內證妙體，外彰大用，理
X37n0662_p0418c15║事體一，豈有抅執隔礙之憂耶。
X37n0662_p0418c16║莊周下，舉劣況勝。莊子云：栩栩然胡蝶也，自喻適志
X37n0662_p0418c17║與？不知周也。俄然覺然，蘧蘧周也。不知周之夢為胡
X37n0662_p0418c18║蝶與？胡蝶之夢為周與？周與胡蝶，必有分矣。此謂物
X37n0662_p0418c19║化也。
X37n0662_p0418c20║達體者，謂周達了身體，化為胡蝶也。
X37n0662_p0418c21║昏怳下。謂周昏怳之夢，尚達八尺之軀，為彼小虫二
X37n0662_p0418c22║無妨礙，況彼聖人內證至德，巨細一如，豈有塵剎延
X37n0662_p0418c23║促而不相容哉。
X37n0662_p0418c24║此言名聞者，以德齊太子，天人知識，故曰名聞。
X37n0662_p0419a01║宮生者，佛出家後，耶輸有娠，有胎六年，生於宮中，故
X37n0662_p0419a02║曰宮生。又云：翻覆障，亦障月。
X37n0662_p0419a03║經能建大義者，謂佛住涅槃隨順機宜，普現色身彌
X37n0662_p0419a04║亘法界，豈只納妃生子而已，故云大義。義宜也，所現
X37n0662_p0419a05║之身所立之事有所宜也。下諸復次皆是建大義也。
X37n0662_p0419a06║通舉菩薩者，葢以分真況出極果，故先通次別。初中
X37n0662_p0419a07║下釋。初復次文中但引古今以明建義之位，若巨細
X37n0662_p0419a08║相容之旨，前文已顯，此無復論。
X37n0662_p0419a09║但是信住者，通至等覺悉名信住，唯以果佛為真住
X37n0662_p0419a10║也。
X37n0662_p0419a11║非關菩薩者，若非菩薩則顯背經文，以經皆云菩薩
X37n0662_p0419a12║住大涅槃故。
X37n0662_p0419a13║若是信住等者，意謂大義唯佛能為。
X37n0662_p0419a14║逈出因果者，涅槃是理、因果屬事，理非事故，故云逈
X37n0662_p0419a15║出。
X37n0662_p0419a16║雖非下，明理體虗通不礙於事，故云而能因果。
X37n0662_p0419a17║若將下。謂理體本一，悟解淺深故分因果，分真所顯
X37n0662_p0419a18║名因涅槃，妙覺所顯名果涅槃，此同普賢觀云大乘
X37n0662_p0419a19║因果俱是實相也。
X37n0662_p0419a20║從初發心等者，若論圓位，始從名字便觀涅槃，今明
X37n0662_p0419a21║有用的指分證。
X37n0662_p0419a22║經初復次文有二段：初明應，二唯應度下明機。初應
X37n0662_p0419a23║又二，謂體及用。住大涅槃內體也，須彌山去外用也。
X37n0662_p0419a24║從體起用用必被機，機應互融二無二相，巨細相入
X37n0662_p0419b01║何所怪哉？下五段皆爾。此生應現中緣起，見瑞應經
X37n0662_p0419b02║二卷，須者往撿。
X37n0662_p0419b03║經林微尼，新云藍軬（扶晚反）尼，此云鹽，即上古守園婢
X37n0662_p0419b04║名也。
X37n0662_p0419b05║河西下，引三家解七步義。
X37n0662_p0419b06║南方下，引諸家解十方義，冶城示過六道，但可表三
X37n0662_p0419b07║藏佛也，非今經意。
X37n0662_p0419b08║以南為右者，西土之禮，君父師皆東向而坐，故以東
X37n0662_p0419b09║為前，西為後，北為左，南為右。
X37n0662_p0419b10║謂言死地者，秋凋萬物如死也。
X37n0662_p0419b11║梵本言勝者，以鬱丹曰：此云勝故。
X37n0662_p0419b12║經毀禁示作霜雹者，治罸破戒，如霜雹之摧苗稼也。
X37n0662_p0419b13║經天祠者，即大自在天廟也。祠，似茲反，爾雅同，祭也。
X37n0662_p0419b14║經師子璫者，釋名云：穿耳施珠曰璫。中天悉穿，邊國
X37n0662_p0419b15║則不。事備西域記。
X37n0662_p0419b16║經：角力。禮記：習射御角力。廣雅：角，量也。呂氏春秋注
X37n0662_p0419b17║云：角，試也。字皆單作，或從手作捔者非，乃古文粗字
X37n0662_p0419b18║耳。
X37n0662_p0419b19║辨餘生者，謂過去於此閻浮出家等也。
X37n0662_p0419b20║重辨此生中經以艸為座等，亦如瑞應經說：
X37n0662_p0419b21║經頭目（至）木槍償對者。事載興起行經過去，佛為小
X37n0662_p0419b22║兒，見捕魚人探魚著岸上在陸而跳，即以小杖打魚
X37n0662_p0419b23║頭，以是因緣墮地獄中無數千歲。我今雖得成佛，由
X37n0662_p0419b24║是殘緣我得頭痛。又由過去為剎帝利力士，與婆羅
X37n0662_p0419c01║力士相撲挫折其脊，爾時殘緣故有脊痛。又佛過去
X37n0662_p0419c02║為醫子，與病長者非藥，病遂增劇便致無常，故有骨
X37n0662_p0419c03║節煩疼病生。又佛入羅閱祇乞食，見此里中有破剛
X37n0662_p0419c04║木長尺二，於佛前立，佛便止念：此是宿緣。乃至佛上
X37n0662_p0419c05║梵天，木亦隨上。世尊後還竹園僧伽藍，自處己房，佛
X37n0662_p0419c06║展右足，木槍便從足趺上下徹過入地。佛說本因，由
X37n0662_p0419c07║過去為賈客爭船，以鉾刺他脚徹過命終，今受此報。
X37n0662_p0419c08║此等因緣竝在興起行經上卷，須者往撿。木槍千
X37n0662_p0419c09║羊反。說文：槍，拒也。三蒼：木兩耑而銳曰槍。經文或作
X37n0662_p0419c10║鏘，非。說文：鏘，鈴聲也。
X37n0662_p0419c11║經博奕，文選博奕論注云：博者局戲，奕者圍棊。
X37n0662_p0419c12║經初無眾生師想者，初猶都也，謂從初至末不作師
X37n0662_p0419c13║想也。
X37n0662_p0419c14║經：如來正覺下，是總結諸方便。
X37n0662_p0419c15║經：迦葉！以是下，是總結。
X37n0662_p0419c16║經：彼器無常，非如來也。辨法異喻，不應以喻難法。
X37n0662_p0419c17║經釋那含云不還來二十五有者，然那含但不來欲
X37n0662_p0419c18║界，今通云二十五有者，以上流人於上二界但一經
X37n0662_p0419c19║歷，更不重來也。
X37n0662_p0419c20║一云下。他解也。然但據一生歷經，不於色等諸天重
X37n0662_p0419c21║受身故，其義自通，何須局作欲界而解？故向經云：阿
X37n0662_p0419c22║那含者，非數數來。豈非於色等諸天但一經歷，無重
X37n0662_p0419c23║生義，云非數耶？
X37n0662_p0419c24║大乘下。今師義也。此則名通義圓不受二邊，即初住
X37n0662_p0420a01║人也。此約今經開小入大取意而說，非正消答難義
X37n0662_p0420a02║也。
X37n0662_p0420a03║四相品下
X37n0662_p0420a04║通開三密者，正開意密，兼具餘二。
X37n0662_p0420a05║不須偏說者，斥前兩家方便三業，前三教也。
X37n0662_p0420a06║真三業者，圓教也。
X37n0662_p0420a07║咸令下。眾生是他意業屬心，身口屬色，心知佛心、眼
X37n0662_p0420a08║見佛色，故云知見。
X37n0662_p0420a09║示諸下，示寶藏口密、顯額珠身密、置秘藏意密。我從
X37n0662_p0420a10║下，常說口密。我今下，身密。若子下，意密。我解下，解一
X37n0662_p0420a11║句口密。見佛性，身密。佛性即法，佛見應是法，故屬身
X37n0662_p0420a12║密。入大涅槃，意密。此皆一往對密義足，故注云云。
X37n0662_p0420a13║開密下云云者，應以四句之文各配三業，已如向釋。
X37n0662_p0420a14║無開無覆者，開覆由情，理無二異。
X37n0662_p0420a15║龍樹別意者，且據般若明菩薩是佛因，於義易解故
X37n0662_p0420a16║非密；法華二乘作佛與昔教反，於義難解故是密。若
X37n0662_p0420a17║論開權則法華是顯、般若是密，龍樹別意具取淺易
X37n0662_p0420a18║為顯示耳，人師不解則害諸經。
X37n0662_p0420a19║此文下出害輕之失。且如此經亦以圓常斥小無常，
X37n0662_p0420a20║豈以斥小便是不了義教耶？
X37n0662_p0420a21║緣有開覆者，昔小今大，昔覆今開。
X37n0662_p0420a22║經咸令下。據佛本意既證玅理，欲令一切皆共得之，
X37n0662_p0420a23║為昔機生故且說小，豈同幻者不欲人知？據佛意則
X37n0662_p0420a24║理無開覆，隨機緣則教有顯密。
X37n0662_p0420b01║經：愚人不解等者。聲聞小教元為佛乘，迷故不知，妄
X37n0662_p0420b02║取空證。
X37n0662_p0420b03║唯開無密者，大機已發故，即經云智者了達也。
X37n0662_p0420b04║經責主者，字應從人作債。側革、側賣反，二音俱通。切
X37n0662_p0420b05║韻：負財也。
X37n0662_p0420b06║經隱不欲現者，以藏（平聲）避釋藏（去聲）義也。向下經中牒
X37n0662_p0420b07║名作去聲，解義作平聲，思之經而亦不藏平聲，佛如
X37n0662_p0420b08║富人欠責而不藏避，但彼自不來索耳，故向云如來
X37n0662_p0420b09║不爾也。
X37n0662_p0420b10║經何以下。釋不藏意。父之於子，豈有藏避而不欲與
X37n0662_p0420b11║子之財物耶？
X37n0662_p0420b12║豈有行因等者，興皇意謂不但因中本誓度生，得果
X37n0662_p0420b13║亦為度生。但眾生界不可盡，則本誓未滿，故如負債
X37n0662_p0420b14║未還。
X37n0662_p0420b15║俱不異河西者，以二師俱約度生不盡，以釋唯負之
X37n0662_p0420b16║義故也。
X37n0662_p0420b17║兩釋者，謂初約負貸，次約荷負。初心謂初發心住，得
X37n0662_p0420b18║果謂妙覺極果，住前弘願誓度眾生，猶如貧時取他
X37n0662_p0420b19║財寶，名字已來法財未備義之如貧，初住分證猶如
X37n0662_p0420b20║小富，妙覺究竟譬以大富，俱能不忘本誓，垂十界身
X37n0662_p0420b21║施三輪化，喻如既富力可還財，故云能度眾生。
X37n0662_p0420b22║其無機者，不肯受化，猶如其人不從欠責之主求索
X37n0662_p0420b23║元物，主雖欲還，無人可付，故云主當與誰？彼自不索，
X37n0662_p0420b24║我無負意，但以未付，義言負耳，故云實無所負。下龍
X37n0662_p0420c01║王譬，義與此合。龍降大雨，普欲霑益，不下種者，自無
X37n0662_p0420c02║收獲，其猶自不來索，非主不還。
X37n0662_p0420c03║又佛下。約荷負釋也。
X37n0662_p0420c04║猒棄諸有者，有謂三有，分段變易俱有此三，則是誓
X37n0662_p0420c05║令捨棄二邊，則世法之言該乎三教。前云世間三昧
X37n0662_p0420c06║義正同此，出世之法即中道圓常也。
X37n0662_p0420c07║始終不捨者，始因終果不捨此誓，荷負眾生其堅如
X37n0662_p0420c08║地。若作荷負釋者，則義與喻反，以喻云貧人多負是
X37n0662_p0420c09║欠惡故，是知負貸義正荷負傍通。負貸者他代反。
X37n0662_p0420c10║切韻云：借也，施也，假也。以物與人，應更還主。經典釋
X37n0662_p0420c11║文：他特反。左傳曰：盡於家，貸於公。今久欠負未還，故
X37n0662_p0420c12║云負貸。
X37n0662_p0420c13║經：永斷此根者。若以小乘化我，則墮慳貪。慳貪之過，
X37n0662_p0420c14║喻以穢根，唯施小化，其猶衣覆。今無緣普被，實無慳
X37n0662_p0420c15║貪，故云永斷。
X37n0662_p0420c16║經唯有一子者，一切眾生皆同佛性，名一子。無緣慈
X37n0662_p0420c17║力，天性相關，故云憐念。師喻法身，諸佛所師，所謂法
X37n0662_p0420c18║也。將以此機造詣法身，受學圓頓。
X37n0662_p0420c19║經懼不下。以其大機未熟，恐其聞大起謗，墜墮三惡，
X37n0662_p0420c20║故云懼不速成。故隱大施小，以丈六應身，為說漸教，
X37n0662_p0420c21║故曰將還。
X37n0662_p0420c22║其文問答者，經善男下，佛問也。不也，世尊！是迦葉答
X37n0662_p0420c23║也。
X37n0662_p0420c24║經如是下。即是結文。經秘藏平聲。
X37n0662_p0421a01║舊引下古師據常存之語，是佛用大乘合毗伽羅滿
X37n0662_p0421a02║字論喻也。故知小半無常，大滿是常。
X37n0662_p0421a03║無常通大小者，他人通難也。古以十二年後悉是大
X37n0662_p0421a04║乘，而般若、方等、法華猶是無常，唯今經明常住，故大
X37n0662_p0421a05║品是大乘而明無常也。
X37n0662_p0421a06║並云下，興皇並也。汝既據半滿之論以喻大小，既大
X37n0662_p0421a07║有無常，則滿亦應爾。經既以滿字獨喻今經，則使今
X37n0662_p0421a08║經反成無常也。
X37n0662_p0421a09║今明下。約四教以明，則常與無常不可剋判大小也。
X37n0662_p0421a10║以三藏唯小，後三是大，而此四教橫徧五時，則前三
X37n0662_p0421a11║味何妨明常？但秘而未開，偏小相隔。
X37n0662_p0421a12║常無常是通者，鈍根菩薩證與小同故無常，利根被
X37n0662_p0421a13║接見中道理故是常，別教初心便知中理故是常，圓
X37n0662_p0421a14║人三諦始終融即故云即常等。經云常存不變，即圓
X37n0662_p0421a15║教三一互融之常也。
X37n0662_p0421a16║分別眾經者，則華嚴二教，鹿苑但小，方等對三，般若
X37n0662_p0421a17║帶二，常與無常區以別矣，何妨大品有常無常？
X37n0662_p0421a18║波斯匿者，新云鉢邏犀那侍多，此云勝軍。
X37n0662_p0421a19║致招此過者，抑實為權謗佛所證，致感現報，過應作
X37n0662_p0421a20║禍。謗佛是過𠍴，舌落是禍報。
X37n0662_p0421a21║彭城下，引事顯經。
X37n0662_p0421a22║猶尚不易者，舌雖已爛，猶說無常。案梁僧傳，即宋京
X37n0662_p0421a23║師中興寺僧嵩也。應是先居彭城，故今云耳。故傳第
X37n0662_p0421a24║七云：嵩亦兼明政論，末年僻執，謂佛不應常住，臨終
X37n0662_p0421b01║之日，舌本先爛焉。
X37n0662_p0421b02║佛答下，先分經。聲聞下。釋義。
X37n0662_p0421b03║舉積明無積者，先舉財寶是積聚物，聲聞菩薩以不
X37n0662_p0421b04║畜此名無積也。
X37n0662_p0421b05║無積之積者，不積世財而積智斷。
X37n0662_p0421b06║積之無積者，雖積智斷，不積八不淨財。
X37n0662_p0421b07║聲聞是有為等者，正釋無積之積經文也。非時取證，
X37n0662_p0421b08║即不待說所因也。積聚智斷，取證涅槃。
X37n0662_p0421b09║菩薩下。釋經如來行也。如來是果，行則是因，行行之
X37n0662_p0421b10║人名為菩薩。
X37n0662_p0421b11║名無積聚下云云者，菩薩不滯空邊，名無積聚，而實
X37n0662_p0421b12║積聚中道智斷也。故經云：無為積聚，即如來行。准疏
X37n0662_p0421b13║主意，即約世財等展轉以論，謂聲聞不積世財而積
X37n0662_p0421b14║無漏，菩薩不積無漏而積中道。是故大、小俱有二義。
X37n0662_p0421b15║經所謂下，即八不淨財。以此經扶律談常，會漸歸頓，
X37n0662_p0421b16║是其正意。故約聲聞，更廣明之。若菩薩僧，則不積涅
X37n0662_p0421b17║槃，經文存略。
X37n0662_p0421b18║經卷縮奇員反。詩云：有卷者阿。傳曰：卷，曲也。問：經文
X37n0662_p0421b19║前明積聚有二，與後僧二何別？答：前約二僧所證法，
X37n0662_p0421b20║後約能證人。
X37n0662_p0421b21║經：是名知足者，聲聞不貪不淨財，名知足；而捨生死，
X37n0662_p0421b22║貪求涅槃之食，名不知足。菩薩達生死即涅槃，更無
X37n0662_p0421b23║他求，名為知足。
X37n0662_p0421b24║經迹難尋者，二乘之道非凡夫所知，菩薩之道非偏
X37n0662_p0421c01║小所知，故知鳥迹人不能尋，開小即大故近佛道。
X37n0662_p0421c02║經雖去無至者，雖去生死而證涅槃，達生死即涅槃，
X37n0662_p0421c03║故無所至。
X37n0662_p0421c04║知足是樂者，無貪求之苦故。難尋是我者，自在無拘
X37n0662_p0421c05║故。無至是常者，理無取捨故。
X37n0662_p0421c06║有道故無集者，煩惱即菩提故；有滅故無苦者，生死
X37n0662_p0421c07║即涅槃故。
X37n0662_p0421c08║經星辰諸宿者，五星北辰為眾星所拱，故別舉之。諸
X37n0662_p0421c09║宿即二十八宿也。
X37n0662_p0421c10║三點不相離者，廣大即法身，無瘡疣即解脫，處即般
X37n0662_p0421c11║若。以是智所照處，故且從能以屬般若。伊字三點既
X37n0662_p0421c12║不縱橫，故所譬三德一一相攝。今此三段皆明解脫
X37n0662_p0421c13║而具三義者，是即一而三也。
X37n0662_p0421c14║體用成就者，法身為體，二德為用。
X37n0662_p0421c15║自他具足者，佛證此三名自，眾生理具名他。既自他
X37n0662_p0421c16║性同，故至果位自乃益他。
X37n0662_p0421c17║義理粗周者，謂據經文三意，而有三德互融，體用成
X37n0662_p0421c18║就，自他具足之義也。
X37n0662_p0421c19║貴在正法者，謂一人具八也。謂一少欲，二知足，三遠
X37n0662_p0421c20║離，四精進，五正念，六正定，七正慧，八不戲論。如四依
X37n0662_p0421c21║品初釋也。又大乘藏中，別有八大人覺經一卷，須者
X37n0662_p0421c22║往撿。
X37n0662_p0421c23║此總翻彼總者，大滅度是此方總名。
X37n0662_p0421c24║經：瘡疣羽求反，肉之凸病。釋名：疣，丘也。出皮上，聚高
X37n0662_p0422a01║如丘。並喻三惑。亦可瘡喻三惑，疣喻二死。
X37n0662_p0422a02║經有信之人者，即名字位人，起圓信心，加功不已，定
X37n0662_p0422a03║至分真涅槃也。
X37n0662_p0422a04║舊解下，出四師釋是色。
X37n0662_p0422a05║佛果有色者，謂應色無窮，異彼灰斷。
X37n0662_p0422a06║又一下，次師自有二解。佛果無色者，無應色也。
X37n0662_p0422a07║而言下。正釋經文是色之義。蓋取妙慧有見理義，故
X37n0662_p0422a08║云是色，實非質礙。
X37n0662_p0422a09║二、能應下。即此師第二解也。
X37n0662_p0422a10║又有下，第三、師。三聚，謂色聚、心聚、非色非心聚。
X37n0662_p0422a11║二、聚非色者，心與不相應行也。
X37n0662_p0422a12║取色下。正釋經義。謂經云是色，蓋從譬得名，而所譬
X37n0662_p0422a13║佛果實非色也。
X37n0662_p0422a14║興皇下，第四師也。不應安或者。或是不定之辭。經
X37n0662_p0422a15║文既云或有是色等，諸師何得定作色與非色解耶？
X37n0662_p0422a16║聲聞下。約法身二用以消經文。
X37n0662_p0422a17║桎梏，械也。在手曰梏，在足曰桎。音質。谷。
X37n0662_p0422a18║兩緣者，大小機也。為大機說色故常存，為小機說非
X37n0662_p0422a19║色故灰斷，故云故言色非色也。
X37n0662_p0422a20║非色下二句，顯體性融即。無常即常，故云非色亦色；
X37n0662_p0422a21║常即無常，故云色亦非色。次一句結成，故云色非色
X37n0662_p0422a22║不可思議也。有本云非非色者，文悞。故知興皇但云
X37n0662_p0422a23║為小說無色，為大言妙色者，豈曉二體本融哉？
X37n0662_p0422a24║經云何得住者，假執昔教為難。佛答：舉非想天為喻，
X37n0662_p0422b01║以彰二乘得解脫，非色亦色，是以得住。豈非二乘涅
X37n0662_p0422b02║槃全是無明，無明即法性，故得住也。
X37n0662_p0422b03║經非想亦色非色者，佛說四空有色，諸經大同。華嚴
X37n0662_p0422b04║宣說：菩薩鼻根聞於無色宮殿之香。阿含經中說：舍
X37n0662_p0422b05║利弗般涅槃時，色、無色天空中淚下，如春細雨。波闍
X37n0662_p0422b06║波提般涅槃時，色、無色天佛前側立。故云亦色。
X37n0662_p0422b07║衡音者，讀經應行字為句首，云行解脫之義也。
X37n0662_p0422b08║八十四五者，但數。又解脫為頭，但八十四。
X37n0662_p0422b09║九十七八者，加十三。夫解脫者，只九十七。
X37n0662_p0422b10║略不可解者，不稱經旨，故不引用。
X37n0662_p0422b11║靈石，寺名，在台州黃巖懸。重言惜哉者，嗟嘆之甚也。
X37n0662_p0422b12║備於下，明句句中備上略說三義也。橫竪即初舉廣
X37n0662_p0422b13║大義，以前文法橫譬竪義互現故。
X37n0662_p0422b14║到解下。前解脫處有二，謂自解脫及調伏他。
X37n0662_p0422b15║何者下。徵釋各具前三所以也。以即一而三，故使解
X37n0662_p0422b16║脫具斯三義。
X37n0662_p0422b17║止可下謂百句一一攝三而三，收盡百句即三而一，
X37n0662_p0422b18║即一而三，其理幽遠，只可內心懸照而已，安可措置
X37n0662_p0422b19║言辭而解說乎。葢云言不盡意也。
X37n0662_p0422b20║為力不足者，疏：主謙也。雖欲効智者作方句廣明，而
X37n0662_p0422b21║且患智力不足。論語，冉求曰：非不說子之道，力不足
X37n0662_p0422b22║也。
X37n0662_p0422b23║鑽仰下。明略釋之意。雖力不足而鑽其堅，仰其高，躭
X37n0662_p0422b24║玩不能休已，因是專輙分文也。論語云：仰之彌高，鑽
X37n0662_p0422c01║之彌堅，瞻之在前，忽焉在後。
X37n0662_p0422c02║廣上無瘡疣義者，初句云遠離繫縛，末句云於諸眾
X37n0662_p0422c03║生無有逼切，繫縛逼切即二死三惑俱名瘡疣，其間
X37n0662_p0422c04║諸句義皆可例，故此三帋來文正明解脫義也。
X37n0662_p0422c05║廣上解脫處義者，初句云無動，末句云闡提，不生一
X37n0662_p0422c06║念之善，解脫無是事等，豈非智能照境？不為二邊所
X37n0662_p0422c07║動，故云無動；無二邊惡，故云解脫無是事等。故此二
X37n0662_p0422c08║十七行是明解脫具般若義。
X37n0662_p0422c09║廣上性。廣愽義者，初云：譬如穀聚，其量可知。真解脫
X37n0662_p0422c10║者，則不如是。末云：如幻物，不可執持。解脫亦爾，不可
X37n0662_p0422c11║執持。廣故，量不可知；空故，手不可執。空體無量，亦即
X37n0662_p0422c12║廣也。故此一帋十六行文，是明解脫具法身義。下之
X37n0662_p0422c13║三段，重廣上義，比說可知。讀者至文，句句消釋，令順
X37n0662_p0422c14║三義。遠法師云：一句中應具五意：一、列名，二、解釋，三、
X37n0662_p0422c15║結，四、即如來，五、難解者。重更分別，而文中多少不定。
X37n0662_p0422c16║或有初無後，或有後無初，或有中間而無初後。於解
X37n0662_p0422c17║釋中，或但法說，或兼喻說。喻有反順，其順喻者，則云
X37n0662_p0422c18║解脫亦爾；其反喻者，則云解脫不爾。法喻相對，前却
X37n0662_p0422c19║不定。或有初法，次喻，後合；或有先喻，次法，後合；或但
X37n0662_p0422c20║法喻無合。文相不定，應預知之，至文易曉。前三段經，
X37n0662_p0422c21║疏文無釋。
X37n0662_p0422c22║經：清夷，羊脂反。說文：夷，平。經卒得蒼沒反。
X37n0662_p0422c23║經聲㽄蘇奚反。埤蒼云：瓦聲散也。作嘶者非。
X37n0662_p0422c24║蜱麻，字宜作𦳈，三蒼布迷反，艸名。呂靜韻集云：𦳈麻，
X37n0662_p0423a01║其形似樹，經文作蜱，音脾，螳螂子也。非此所用。
X37n0662_p0423a02║經：𪹼裂方孝、補角、普剝三反。說文：𪹼，灼也。謂皮散起。
X37n0662_p0423a03║經：婆師華，正云婆利史迦，此云雨，以此華雨時開故。
X37n0662_p0423a04║經：是名曰恒，非不恒者，以人天趣必歸磨滅故。身壞
X37n0662_p0423a05║命終是恒定法，而喻解脫滅惑離苦是恒定故。
X37n0662_p0423a06║彼此相對者，對生死此岸說涅槃彼岸，此相待義也。
X37n0662_p0423a07║若雙非下若絕待者，生死涅槃一如無二，故云如非
X37n0662_p0423a08║彼此。
X37n0662_p0423a09║此彼既去者。謂相待既去，故以雙非結顯絕待之名。
X37n0662_p0423a10║例如下。舉例。既許絕待涅槃理非小大，而結名大般
X37n0662_p0423a11║涅槃，故可例今絕待解脫非彼非此，而結為彼岸也。
X37n0662_p0423a12║經畏虎墮井，畏生死虎墮涅槃井，即小乘解脫，故大
X37n0662_p0423a13║解脫不爾也。
X37n0662_p0423a14║經而子堅實者，反迷成悟，如從竹生子。
X37n0662_p0423a15║經：增益於我者，理智自在名我。
X37n0662_p0423a16║經：食已而吐食，涅槃吐諸有。
X37n0662_p0423a17║經七葉中無者，七葉華臭決定無香，解脫法中無煩
X37n0662_p0423a18║惱香。
X37n0662_p0423a19║經脩無我，自小入大，故曰入中，汲引小乘也。
X37n0662_p0423a20║隨順於師，譬智順於理。
X37n0662_p0423a21║取四鈍者，義通界外，方合經旨。
X37n0662_p0423a22║因斷多分者，破十一品無明故。
X37n0662_p0423a23║果斷一分者，妙覺唯破一品故。
X37n0662_p0423a24║皆稱佛智者，四十二位悉圓證故。
X37n0662_p0423b01║皆非斷非不斷者，如法界理不當二途，不斷性惡而
X37n0662_p0423b02║斷脩惡，即脩是性全事而理，故云斷即不斷。
X37n0662_p0423b03║理外下。生死反理故云外，涅槃順理故云內。
X37n0662_p0423b04║有所得諸道者，以有所得釋塞字義，封執四句，名有
X37n0662_p0423b05║所得。
X37n0662_p0423b06║若我下，經文但列三句者，以兩亦只是我、無我相對
X37n0662_p0423b07║故。四句皆除名無所得。
X37n0662_p0423b08║理內之我者，即法身自在，即理內我。四句執計，名理
X37n0662_p0423b09║外我。
X37n0662_p0423b10║即是雙非者，斷之一字是能非中道，塞諸道三字是
X37n0662_p0423b11║所非二邊。
X37n0662_p0423b12║經所謂下，列塞諸道耳。
X37n0662_p0423b13║我即有邊，無我即空。兩亦是有，雙非是空。
X37n0662_p0423b14║明哲自見者，哲，智也。
X37n0662_p0423b15║經：不空空者，有四德故不空，脫二死故是空，尼犍無
X37n0662_p0423b16║四德故空。又非解脫，故曰空空。
X37n0662_p0423b17║三跳，他吊、達澆二反，謂懸擲也。問：經以三跳喻三諦，
X37n0662_p0423b18║何故疏主指此別結上文耶？答：據跳遠怖，故對無疣；
X37n0662_p0423b19║三歸向正，故對脫處。此亦一往就義分文對之。若論
X37n0662_p0423b20║譬本、譬法，三跳離怖，必有所歸，則亦結脫處；三歸向
X37n0662_p0423b21║正，理合翻邪，則亦結無疣。
X37n0662_p0423b22║他解下，以獦師喻魔外。
X37n0662_p0423b23║怖鴿下。引證。歸僧去魔尚近，身子習氣故鴿戰怖，習
X37n0662_p0423b24║氣即煩惱魔也。
X37n0662_p0423c01║前是下。此文對後論義，故云前也。
X37n0662_p0423c02║文云怖畏生死等者，即怖二死歸三德，此明即一而
X37n0662_p0423c03║三，是三字義。
X37n0662_p0423c04║以三下即三歸一，故曰三歸，是歸字義。
X37n0662_p0423c05║經佛名為覺等者。佛即能觀智，故受覺名；法是所觀
X37n0662_p0423c06║境，故名不覺。境智和合，覺即不覺、不覺即覺，十界依
X37n0662_p0423c07║正悉我自心，三寶一體其義皎爾。
X37n0662_p0423c08║經虗空名非善者，遠法師云：非戒定慧中行善也，謂
X37n0662_p0423c09║法性空體是勝義善。攝寶師云：是無記性故，對佛說
X37n0662_p0423c10║名非善。
X37n0662_p0423c11║經：摩訶波闍，此云大愛。道瞿曇彌，亦憍曇彌，此云眾
X37n0662_p0423c12║主。出家為眾生故，是佛姨母。佛生七日，母便命終，波
X37n0662_p0423c13║闍乳養。佛後出家，波闍憶戀，手自織成金縷之氎，待
X37n0662_p0423c14║佛還宮，擬用奉佛。佛後還宮，遂用奉獻。佛時告曰：恩
X37n0662_p0423c15║愛心施，無大功德，當供養僧。若供養僧，即供三歸。故
X37n0662_p0423c16║今舉波闍次問，佛後為解。
X37n0662_p0423c17║初領旨者，即經是義二字也。
X37n0662_p0423c18║云何下者，復應引上是義二字，連云何字說之，亦兩
X37n0662_p0423c19║向取文耳。
X37n0662_p0423c20║經：是事不然者，無生無滅，其辭雖同，其義全別，以頑
X37n0662_p0423c21║空無知，解脫有知故也。
X37n0662_p0423c22║經迦蘭陀，亦云迦蘭䭾迦，下云迦蘭迦是也。鳥名，其
X37n0662_p0423c23║形如鵲。
X37n0662_p0423c24║經身亦不同者，以佛但云聲不同故，故以身同為難。
X37n0662_p0424a01║或言一三者，即一而三是昔別相。
X37n0662_p0424a02║或言三一者，即三而一，是今同體。
X37n0662_p0424a03║害佛下，以空譬身，如逆罪成；空不可喻，如身不壞。
X37n0662_p0424a04║經糓𧂐子四反。埤蒼：𧂐，積也。
X37n0662_p0424a05║經領解中具領三義：如來至處是領上解脫處境智
X37n0662_p0424a06║相應也。處若無盡是橫周，壽命無盡是竪窮，即領上
X37n0662_p0424a07║性廣博包攝無外也。處壽既俱無盡則患累都除，即
X37n0662_p0424a08║領上無瘡疣也。已蒙廣說三義，故今具領其旨。
X37n0662_p0424a09║四依品
X37n0662_p0424a10║釋題中，初略釋一切世間者，謂九界三種世間，依憑
X37n0662_p0424a11║佛界四人得益也。
X37n0662_p0424a12║憑有下。廣釋。文具四悉，皆以今昔相對。以昔教制不
X37n0662_p0424a13║依人，今經依人，故須相對以成四義。憑自即昔教，憑
X37n0662_p0424a14║他即今經。
X37n0662_p0424a15║若唯下顯昔非，若憑下明今是。問：昔令依法依義等
X37n0662_p0424a16║本名四依，何云不名為依？答：但得名四依，不得名四
X37n0662_p0424a17║依人，以今云四者悉約人故。
X37n0662_p0424a18║兼得法者，昔簡無法之人故令不依，今人有法故得
X37n0662_p0424a19║依憑。
X37n0662_p0424a20║利益義強者，即赴他樂欲，是世界益。
X37n0662_p0424a21║直論下明昔，若得下明今。人若得法此人可依，依人
X37n0662_p0424a22║即依法故人必有法，得法即是理善發生，故屬為人。
X37n0662_p0424a23║人雜真偽者，鹿苑初興外道猶盛，儻令依人恐親賊
X37n0662_p0424a24║住，故須依四諦真法以簡外道偽人，所說既邪不以
X37n0662_p0424b01║形親，所說苟正不以形疎。
X37n0662_p0424b02║法混大小者，昔已施小今方說大，大雖會少而小教
X37n0662_p0424b03║猶存，故真空涅槃之名大小淆混，新學初機無以甄
X37n0662_p0424b04║別，故令依大人簡小法，人既大乘則所說非小。
X37n0662_p0424b05║今依下。對昔顯今。昔不依人是簡邪人，今令依人是
X37n0662_p0424b06║依正人，故此正人必有正法，依憑取解以破邪小，即
X37n0662_p0424b07║對治義。
X37n0662_p0424b08║法亦不徧者，既捨人依法，非但人處無法，亦是法不
X37n0662_p0424b09║該人，故云不徧。且法是真空，空本一致，故無二別。若
X37n0662_p0424b10║捨人求法，何異捨此虗空以求彼空？
X37n0662_p0424b11║人即秉法者，人處有法，妙理統收，既無取捨，有入理
X37n0662_p0424b12║益。
X37n0662_p0424b13║是用下，總結。
X37n0662_p0424b14║四果非正人者，以大斥小，故云非正。
X37n0662_p0424b15║不得（至）之像者。既在滅後，若作佛形，便濫佛出。
X37n0662_p0424b16║餘像難者者，若言作四果像化道易行，則應作餘九
X37n0662_p0424b17║界像化道難行也。若言難行，何故首楞嚴三昧經中
X37n0662_p0424b18║明菩薩住楞嚴三昧，現種種身化眾生耶？
X37n0662_p0424b19║通論（至）四果者。通論則現十界身無方利物，別存則
X37n0662_p0424b20║示四果像滅後弘通。
X37n0662_p0424b21║自有下雖許通論悉作，而順前問且以四依對如來
X37n0662_p0424b22║四果，各成四句共成八句，約數雖八其實有七，以四
X37n0662_p0424b23║果不能為四依，則是無四果為四依句也。前四句中
X37n0662_p0424b24║初句則是妙覺現八相也，此亦本迹俱高。次句即本
X37n0662_p0424c01║是極果示為因人，此亦本高迹下也。如文殊本是古
X37n0662_p0424c02║佛，而於釋迦滅後結集宣通一性宗義，即其人也。三
X37n0662_p0424c03║句即分真菩薩示為八相，此如觀音應以佛身得度
X37n0662_p0424c04║即現佛身，此亦本下迹高也。四句即是依其實證而
X37n0662_p0424c05║言次位也，此如馬鳴龍樹皆號菩薩也。望前本迹俱
X37n0662_p0424c06║高，應是本迹俱下。此第四句又為下對四果句中，初
X37n0662_p0424c07║句則須兩向取之。次對四果明四句者，前第四句於
X37n0662_p0424c08║此成初，即同前四中如來為如來句也。次句如迦葉
X37n0662_p0424c09║阿難法華開顯已是分真，滅後弘通還稱小聖，則此
X37n0662_p0424c10║句正是今品意也。四句即如滅後小乘師也。既小乘
X37n0662_p0424c11║不能現大，故無第三、四果為四依句。若據現文的唯
X37n0662_p0424c12║六句，若以四依為四依句，兩向取之則有七句，總舉
X37n0662_p0424c13║則八。問：若言四果不能為四依像者，且天魔尚為毱
X37n0662_p0424c14║多變為佛形，豈羅漢神通不能變身為菩薩耶？答：雖
X37n0662_p0424c15║能變勝身，不能說大法，今品正依有法之人，故云不
X37n0662_p0424c16║能耳。
X37n0662_p0424c17║今取一途者，則取化道易行故。然若曉此文各開四
X37n0662_p0424c18║句，方識付法藏傳二十四祖俱是四依大士，而說其
X37n0662_p0424c19║人或小或大，即是四依為四依，四依為四果，二句所
X37n0662_p0424c20║收或是如來為四依，則具三句，乃至此方古德果是
X37n0662_p0424c21║小乘而弘大法者，其例亦爾。
X37n0662_p0424c22║今從（至）四依者。涅槃即所證之理，四依即能證之人，
X37n0662_p0424c23║雖所證理同而能證位別，即理而事，故云從涅槃開
X37n0662_p0424c24║出四依。
X37n0662_p0425a01║合則（至）是佛者。四依位殊一理無異，皆稱即佛，佛即
X37n0662_p0425a02║涅槃，故云合則還是佛，此乃即事而理也。
X37n0662_p0425a03║是佛下，多為四依三字，蓋昧者妄添未治。本云合則
X37n0662_p0425a04║還是如來，亦無為四依三宇，荊溪但改如來為佛耳。
X37n0662_p0425a05║問：何下，初令阿含昔教，後令即是今品。答中，初出世，
X37n0662_p0425a06║即道樹初成；
X37n0662_p0425a07║今人鈍者，正於滅後人根不如佛世，故制依人。言今
X37n0662_p0425a08║人者，滅後四依化世，是今品所談，故曰今人。
X37n0662_p0425a09║文云下。顯今亦令依法，非獨依人。法性是法，如來是
X37n0662_p0425a10║人。
X37n0662_p0425a11║三十心前者，即十信位也。以未破見思，故是弟子。
X37n0662_p0425a12║是師位者，以三十心中斷二惑故，即初依也。
X37n0662_p0425a13║皆師位者，謂四依皆是師位。
X37n0662_p0425a14║成論下，約十住十行，而以四番分師弟位。
X37n0662_p0425a15║六心已前者，六住已前斷思未盡，故是弟子。
X37n0662_p0425a16║七位下，即七住。斷思盡故，得是師位。
X37n0662_p0425a17║十二心即第二行。
X37n0662_p0425a18║道種終心者，出假位極故也。此成論師四番定，初依
X37n0662_p0425a19║位極至十行，即以十迴向去配後三依。
X37n0662_p0425a20║初有煩惱等者，即中論師消會經文，以經說初依具
X37n0662_p0425a21║煩惱性故。彼謂初住方破一品，存者尚多，故云有也。
X37n0662_p0425a22║由具惑多故，則無究竟涅槃。
X37n0662_p0425a23║後有下。涅槃究竟在不久，故云有；微細無明唯一品，
X37n0662_p0425a24║故云無。
X37n0662_p0425b01║初後下。以四十位皆有上地無明，皆已分顯中理。
X37n0662_p0425b02║他人下。以於初地立二依故。
X37n0662_p0425b03║中論下。彼以初住破無明，即是圓義。若以初住配初
X37n0662_p0425b04║依位，則未全當。
X37n0662_p0425b05║成論下。若三十心中立初依者，其義可然，以初依具
X37n0662_p0425b06║煩惱故。但論師第四義，初依極齊十行，二依即十向，
X37n0662_p0425b07║十向仍具無明，豈是二依？須知經明二依已破別惑，
X37n0662_p0425b08║故云於中立依，即是斥其於三十心中立二依有過
X37n0662_p0425b09║耳。別教二依定在初地，圓在初住，彼云十向，故乖二
X37n0662_p0425b10║教。
X37n0662_p0425b11║今約下，今師判位。
X37n0662_p0425b12║地上（至）三依者者，即初地至六地為二依，七至九為
X37n0662_p0425b13║三依，十為四依。
X37n0662_p0425b14║就圓下，示圓位通別。四十心共作者，十信為初，十
X37n0662_p0425b15║住為二，行向為三，地等為四。
X37n0662_p0425b16║別者下。以圓破惑位長，故此配位。
X37n0662_p0425b17║餘皆例爾者，即行、向、地，各各分對三依，皆例十住。但
X37n0662_p0425b18║初依一位，定在十信，以經云：有人出世，具煩惱性，是
X37n0662_p0425b19║名第一，其位則定。
X37n0662_p0425b20║初依唯弟子者，以別惑全在故。
X37n0662_p0425b21║後依唯師者，居分真之頂故。
X37n0662_p0425b22║亦師亦弟子者，望下稱師，望上稱弟子。
X37n0662_p0425b23║不令他緣者，不令魔外凡小擾亂己行也。此如毱多
X37n0662_p0425b24║降魔，龍樹破外，則是於有法處能護也。
X37n0662_p0425c01║於無下。此如摩騰入漢，僧會來吳，則是於無法處建
X37n0662_p0425c02║立也。又有小無大處建立，大乘益他中，由前自無擾
X37n0662_p0425c03║故令他增上，由自興顯故使他見聞，由自住持故他
X37n0662_p0425c04║依止。
X37n0662_p0425c05║不得（至）惱事者。通惑已斷，則無界內現行之事，別惑
X37n0662_p0425c06║被伏，事亦不起，但有別惑性在，名具煩惱性。問：別惑
X37n0662_p0425c07║事者，何等是耶？答：理即凡夫，不了自心，徧處起著，名
X37n0662_p0425c08║別惑事。今別圓內凡，達了諸法無非佛性，名伏別惑。
X37n0662_p0425c09║不起妄執，名事不起。
X37n0662_p0425c10║初地（至）六地者。以教道所談，則初地名見道，二至六
X37n0662_p0425c11║名脩道，七至十名無學道，故二依位齊脩道也。
X37n0662_p0425c12║准通下二依既約通判，則知初依位在性地。所以但
X37n0662_p0425c13║約三教判者，以經明二依已去皆破惑故，三藏菩薩
X37n0662_p0425c14║煩惱全在故不約之。又三藏教理俱權，別教教權理
X37n0662_p0425c15║實，通教通別通圓，故釋四依唯後三教。
X37n0662_p0425c16║見地下，見地與初果齊。薄地已斷欲思六品，故得薄
X37n0662_p0425c17║名。
X37n0662_p0425c18║若准下，如金光明帝王經說，圓人有一生超登十地
X37n0662_p0425c19║之義，故欲界身在，尚有虎根之難。例知通教亦有一
X37n0662_p0425c20║生至第六離欲，第七已辦地者，故有未離欲界肉身
X37n0662_p0425c21║之人。
X37n0662_p0425c22║注云云者，意在於此。然文中𰿣略，應云見地至離欲
X37n0662_p0425c23║地是二依，若第七地屬第三依也。
X37n0662_p0425c24║是八九地者，應云七八九地，文略七字，圓云八住，亦
X37n0662_p0426a01║是略舉。
X37n0662_p0426a02║准小下。以三、依人外現阿那含像故。且準小乘判位，
X37n0662_p0426a03║則阿那含此云不還，即不還生欲界也。
X37n0662_p0426a04║準大下，且約通教，七地正是三依，則思惑究盡，與羅
X37n0662_p0426a05║漢齊，故不還三界。
X37n0662_p0426a06║云云者，若約別圓則不還變易，然此三依既約大小
X37n0662_p0426a07║以解名義，則前二後一例亦應爾，如初果逆流在小
X37n0662_p0426a08║可解，別圓則逆變易之流也。
X37n0662_p0426a09║第四下，約通，是八地別、圓，即十地、十住。
X37n0662_p0426a10║注云云者，如前約分，真四十位各作三依，以對住前
X37n0662_p0426a11║為初依等。
X37n0662_p0426a12║戒慧二學者，經從若有人至正法，戒學也；從佛至文
X37n0662_p0426a13║義，慧學也。
X37n0662_p0426a14║化他者，即經云：轉為他人已去，說八大覺是生善，教
X37n0662_p0426a15║令悔懺是破惡。
X37n0662_p0426a16║總而下，即指經文。善知去二句，是約權實總結，謂自
X37n0662_p0426a17║行化他悉有權實也。
X37n0662_p0426a18║遺教經者。問：馬鳴遺教經論判為大乘，而天台智者
X37n0662_p0426a19║於法華玄中判屬小乘，云何會通？答：是㭊法六度故
X37n0662_p0426a20║云大，非談常辨性故云小，以初教三乘同名小故。
X37n0662_p0426a21║以凡簡聖者，即初二句。以聖簡凡，即次二句。以因簡
X37n0662_p0426a22║果，即後二句。
X37n0662_p0426a23║而定下。釋三番簡意。謂前二番顯初依是內凡非分
X37n0662_p0426a24║聖，後一番顯初依是菩薩因人非佛果人。有本於是
X37n0662_p0426b01║凡字上多初字，文悞也。
X37n0662_p0426b02║用共地釋之者，佛以通教位釋，此乃名通義圓也。疏：
X37n0662_p0426b03║解八人有二義：初謂八人，即是八忍，故云是斷道，即
X37n0662_p0426b04║前十五心也。
X37n0662_p0426b05║又從下，從第十佛地逆數向前，即八人地。正當第八
X37n0662_p0426b06║別惑等者，即初住破無明顯中道也。若約名通義圓，
X37n0662_p0426b07║則是八人見地也。
X37n0662_p0426b08║脩道下。即分證涅槃，由住前脩道而得。
X37n0662_p0426b09║心純是法者，以無功用，道自然流入，故無非法。
X37n0662_p0426b10║舊云下。古人二釋：初約三界，即欲界定為第一，色定
X37n0662_p0426b11║為第二，無色為第三。次約四忍，即以伏順合為第一，
X37n0662_p0426b12║無生第二，寂滅第三。
X37n0662_p0426b13║以前簡後者，以前初依簡後二依，則阿那正是第二。
X37n0662_p0426b14║以後簡前等者，第二即四依，第三即三依。
X37n0662_p0426b15║準小下。引小乘例釋，如阿育王經以身子為第二世
X37n0662_p0426b16║尊等。
X37n0662_p0426b17║此人者，正指第二依人。然依疏主所釋，義已盡善。今
X37n0662_p0426b18║以管見，聊助一釋。應知經文正明二依，則以本位為
X37n0662_p0426b19║第一故。三依去，本依當第二，四依當第三也。
X37n0662_p0426b20║古來下。重引二家河西之意，即是果上從因受稱，故
X37n0662_p0426b21║第四依從三依昇進而得，故使第四且名第三。下二
X37n0662_p0426b22║例爾。觀師乃合四成三，曲消經語。
X37n0662_p0426b23║凡聖兩人者，凡即初依，聖即二依。
X37n0662_p0426b24║依增下，即觀師引所憑之文。
X37n0662_p0426c01║同是功用者，此二同破欲思未盡但名功用，三依已
X37n0662_p0426c02║離欲界且名無功。
X37n0662_p0426c03║亦不應等者，正破觀師既於初依已破通惑，尚齊羅
X37n0662_p0426c04║漢，豈得依增一將二依作實行初果等釋耶？
X37n0662_p0426c05║經客塵等者。僧宗云：三界外惑為舊，三界內惑為客。
X37n0662_p0426c06║不藏下。藏，平聲。經云：真實舍利，即是法身。則知應
X37n0662_p0426c07║身肉骨，名虗偽舍利也。
X37n0662_p0426c08║骨肉下，明昔施權覆實。今法下，明今開權顯實。
X37n0662_p0426c09║經云我者，即是邪我。云無我者，即是中道不思議空
X37n0662_p0426c10║無二邊之我。
X37n0662_p0426c11║經不久成菩提者，即指究竟菩提耳。
X37n0662_p0426c12║初文下釋證相中，點出羅漢名含三義。
X37n0662_p0426c13║果喪，即無生義。餘如文。
X37n0662_p0426c14║不教菩薩降者，自能體達魔界、佛界一如無二故。
X37n0662_p0426c15║經我今不依等者。意謂如佛昔說：魔尚能為佛像，豈
X37n0662_p0426c16║况四依？是故我今依法即得，何用依此四人？
X37n0662_p0426c17║經面部圓滿者，部應作輔，後人妄改為部也。左傳曰：
X37n0662_p0426c18║輔車相依，脣亡齒寒。先儒解云：輔謂頰輔，車謂牙車。
X37n0662_p0426c19║周易云：咸其輔頰舌。孔頴達曰：輔頰俱為口旁之肉。
X37n0662_p0426c20║大論三十二云：方頰車相是也。
X37n0662_p0426c21║經汝當檢挍者，令依小乘法義撿校也。如來昔為美
X37n0662_p0426c22║音說四諦，彼悟初果，如來去後魔來惑亂，化作佛身
X37n0662_p0426c23║告言：長者！我向為汝說法不盡，於四諦外更有一種
X37n0662_p0426c24║神我諦在。長者推尋都無是理，遂往白佛，佛即教之：
X37n0662_p0427a01║若魔作佛，汝當撿驗知已降伏。
X37n0662_p0427a02║崔師羅，新云具史羅。一然問者，然猶許可也。
X37n0662_p0427a03║智照下，令依今教用實智圓信。
X37n0662_p0427a04║於佛下。以佛况魔。權實二教俱佛所說，尚須簡權信
X37n0662_p0427a05║實，况復餘人？魔，魔外等。
X37n0662_p0427a06║偷狗者，偷謂盜賊，狗謂狗犬，世此二物，皆好乘暗私
X37n0662_p0427a07║入人舍。
X37n0662_p0427a08║五屍者，未見文，相傳死狗、死虵、死人、死猪、死狐也。
X37n0662_p0427a09║五處，謂頭及兩手兩足也。若付法藏傳及阿育王經
X37n0662_p0427a10║皆云三屍繫項，不云五繫也。故彼經第五云：毱多說
X37n0662_p0427a11║法，魔王化作天女，作天妓樂，惑亂人心。未得道者，心
X37n0662_p0427a12║皆惑著，乃至無有一人得道。毱多入定觀察，魔便以
X37n0662_p0427a13║華鬘着毱多項上。尊者即觀知魔所作。尊者作是念：
X37n0662_p0427a14║魔數壞我說法，佛何不降？觀佛本意，欲使毱多而調
X37n0662_p0427a15║伏之。毱多即以三種死屍：一者死虵，二者死狗，三者
X37n0662_p0427a16║死人。以此三種化作華鬘，即往魔所。魔即申頭受鬘。
X37n0662_p0427a17║多以三屍結於魔項。魔見三屍着項，而作是言：豈應
X37n0662_p0427a18║捉是死屍著我項頸耶？尊者言：如比丘不應著華鬘
X37n0662_p0427a19║而汝著之，亦知汝不應以死屍繫項而我繫之。乃至
X37n0662_p0427a20║魔自力不解，乃詣梵王求解。梵王答言：十力世尊弟
X37n0662_p0427a21║子所作，我力微弱，終不能解。魔乃歸依毱多。毱多語
X37n0662_p0427a22║言：先當與汝作要，然當為解。從今日後至于法盡，更
X37n0662_p0427a23║不聽女惱亂比丘。魔曰：當受尊教。乃至令魔現作佛
X37n0662_p0427a24║身。魔言：我本曾現佛形，誑首羅長者。彼時所作，今為
X37n0662_p0427b01║汝作（云云）。與付法藏大同。
X37n0662_p0427b02║五不淨，謂種子不淨等，如釋列眾記文。
X37n0662_p0427b03║五門，即苦等四及寂滅也。
X37n0662_p0427b04║經：若能如是等者，謂佛令依四真諦法檢校於魔，自
X37n0662_p0427b05║近涅槃，何必依人？
X37n0662_p0427b06║言大般涅槃者，且執昔日真空名為大耳。
X37n0662_p0427b07║經未必可信者，恐魔現作四人故。
X37n0662_p0427b08║雖天而肉者，雖有天眼徹山壁障，而不徹心性之理，
X37n0662_p0427b09║何殊凡夫肉眼？以俱不徹理故。
X37n0662_p0427b10║雖肉而佛者，學大乘者雖是肉眼，既達妙理，故即肉
X37n0662_p0427b11║眼而是佛眼。達魔即佛，凡所有相皆是虗妄，如是觀
X37n0662_p0427b12║者魔無能為。
X37n0662_p0427b13║注云云者，聲聞已得慧眼，但見偏空不見中道，故與
X37n0662_p0427b14║天肉二眼同不徹理。經文從初且舉天肉，佛教聲聞
X37n0662_p0427b15║中釋譬皆依昔教，不應濫用圓義。
X37n0662_p0427b16║勇徤譬佛性者，文剩性字只應云譬佛，所謂佛具無
X37n0662_p0427b17║畏稱曰勇徤，十力摧邪說為威猛。
X37n0662_p0427b18║念處如弓者，下乘脩行道品念處最初，其猶將射必
X37n0662_p0427b19║先執弓，應以彎時喻正勤，五善根生喻如箭發，又根
X37n0662_p0427b20║深難拔亦如箭也。運通化物如矟㓨人，疏闕長鉤應
X37n0662_p0427b21║喻四辨。
X37n0662_p0427b22║教戒者，持戒嚴防，豈怖毀犯？
X37n0662_p0427b23║視他者，即經云視人天也。無漏三昧，輕弱邪外。
X37n0662_p0427b24║教慧者，真慧觀察，是名勇徤。
X37n0662_p0427c01║經種種器杖者，杖，經典釋文：直亮反。左傳曰：杖戈而
X37n0662_p0427c02║先。
X37n0662_p0427c03║大呼者，呼，虗故反，恐他也。招彼曰呼（平聲）。
X37n0662_p0427c04║五諦下，於諦陰界入之外，皆計神我故也。
X37n0662_p0427c05║經：不生憂怖者，如美音之檢察，毱多之五繫也。
X37n0662_p0427c06║經下從他習者，下同。怯弱者，依附他人習持弓等也。
X37n0662_p0427c07║內乘下，解第二段，釋不降經文也。
X37n0662_p0427c08║外憑佛力者，即指已曾供養去經文也。
X37n0662_p0427c09║經：如彼藥力者，依經脩觀，一切唯心，不畏眾魔，如藥
X37n0662_p0427c10║消毒。
X37n0662_p0427c11║經憋惡者，脾滅反。方言：憋，惡也。郭璞云：急性也。
X37n0662_p0427c12║經或以眼視等者，僧護經說：有四種毒龍，謂視、噓、聲、
X37n0662_p0427c13║觸。今略舉二：
X37n0662_p0427c14║聲聞受化者，如今經及楞嚴中阿難為魔所罥也。經
X37n0662_p0427c15║以師子虎豹等以喻聲聞。
X37n0662_p0427c16║喪命下。失小乘善根，即受化也。此據初心以說。問：向
X37n0662_p0427c17║以龍喻魔，師子等喻聲聞。今降魔中以呪力調伏亦
X37n0662_p0427c18║及師子等，應是降聲聞耶？答：小受魔化已是魔屬，故
X37n0662_p0427c19║大乘呪力皆令柔善。
X37n0662_p0427c20║還本乃至發心者，非但還復小善，亦發大心。
X37n0662_p0427c21║經怖畏魔事者，斷見、愛、取、菩提，是怖煩惱魔。故下經
X37n0662_p0427c22║云：於諸煩惱而生怖畏也。捨生死，求涅槃，是怖陰、死
X37n0662_p0427c23║兩魔。由怖此三，故怖天魔。
X37n0662_p0427c24║經乃生怖畏者，大機發也。怖無為深坑，樂實相平地。
X37n0662_p0428a01║經而作障礙者，不執小謗大也。
X37n0662_p0428a02║出時下，是時即滅後，非時即佛世。
X37n0662_p0428a03║飽德下。稟法開悟。德著道成如豐如飽，當此之世豈
X37n0662_p0428a04║假四依？無醫譬上佛滅，無藥譬上法衰。
X37n0662_p0428a05║正像末者，正像各千年，末法一萬年，義如前記。
X37n0662_p0428a06║經純善眾生，即四依也。
X37n0662_p0428a07║經說不同下。諸經異說，不出此五。
X37n0662_p0428a08║一云下。次第列出。蓋由下。和會也。
X37n0662_p0428a09║機緣濃厚者，則見正像奢遠。機緣淡薄者，則見正像
X37n0662_p0428a10║短促。若據大愛道尼經說，度女人出家，滅五百年。正
X37n0662_p0428a11║法制行八敬，復得千年。
X37n0662_p0428a12║優波下育王經亦云：毱多念曰：我今雖見法身，不覩
X37n0662_p0428a13║如來色身相好。有一比丘尼，年百二十，合得知之，今
X37n0662_p0428a14║當往問。於是令人先報云：尊者欲來。尼乃入定觀之，
X37n0662_p0428a15║知問佛在時事。從定出已，滿鉢盛油，置於戶後。尊者
X37n0662_p0428a16║入房推門，不覺傾油數滴。既問訊請坐已，問：佛在日
X37n0662_p0428a17║教化有情，何如今日？尼曰：豈不聞有六群耶？答曰：斯
X37n0662_p0428a18║為麤暴之人，何足言說？尼曰：彼雖麤暴，佛在數入此
X37n0662_p0428a19║房，不曾傾油一滴。明知今日羅漢不及六群。毱多聞
X37n0662_p0428a20║言，深生慙耻。尼安慰曰：何用傷感？世尊初日入滅，二
X37n0662_p0428a21║日不如，三日已後，轉復卑劣。況於今日百有餘年，去
X37n0662_p0428a22║聖時遙，何足可怪？
X37n0662_p0428a23║毱多不能融會者，僧祇律後序云：佛泥洹後，大迦葉
X37n0662_p0428a24║集律藏，為大師宗。次阿難，次未田地，次舍那婆私，皆
X37n0662_p0428b01║具持八萬法藏。次優波毱多，世尊記無相佛，而不具
X37n0662_p0428b02║持八萬法藏。於是遂有五部名生：初曇摩掘多，別為
X37n0662_p0428b03║一部；次彌沙塞，次迦葉維，次薩婆多。於是五部竝立，
X37n0662_p0428b04║紛然競起，各以自義為是。時阿育王言：我今何以測
X37n0662_p0428b05║其是非？於是問僧：佛法斷事云何？皆言：法應從多。王
X37n0662_p0428b06║言：若爾者，當行籌，知何眾多？於是行籌取本。眾籌者
X37n0662_p0428b07║甚多，以眾多故，名摩訶僧祇。摩訶僧祇者，大眾也。此
X37n0662_p0428b08║以根本僧祇，對前四部而為五也。若準大集經說，更
X37n0662_p0428b09║有婆麤富羅部，是則起計不同，自分五部，并根本僧
X37n0662_p0428b10║祇，乃成六部。此乃佛滅百年也。今云百一十六年，乃
X37n0662_p0428b11║據大天乖諍，分為二部也。謂向雖分五部，並是聖人，
X37n0662_p0428b12║理和猶同。一說戒後，對大天乖諍事興，分為二部，即
X37n0662_p0428b13║人法皆分。向之六部，悉名上座部（即窟內結集門人，故取迦葉上座之
X37n0662_p0428b14║號）。大天所計，名大眾部（大天是窟外結集之後裔，故立大眾之名）。
X37n0662_p0428b15║王作大會，即阿育王也。澆醨者，醨，薄酒也。
X37n0662_p0428b16║當知下，迦葉、阿難各二十年，此二親覩佛化，行法似
X37n0662_p0428b17║佛，故令法興。
X37n0662_p0428b18║其年六十者，以佛住世五十年故。
X37n0662_p0428b19║四十年秉教者，則年百二十也。
X37n0662_p0428b20║過此下。此據經云然後隱沒之言，是不見始終人也。
X37n0662_p0428b21║迦葉長子者。所有經法悉付迦葉，利根智慧不同餘
X37n0662_p0428b22║人。
X37n0662_p0428b23║佛覺三昧者，祇是佛加覺力如佛，故名佛覺三昧。由
X37n0662_p0428b24║得此三昧，故自能聞。大論云：阿難集法日，自云：佛初
X37n0662_p0428c01║轉法輪，我爾時不見。如是展轉聞。
X37n0662_p0428c02║經純食粟米者，譬小乘人唯讚羅漢第一。
X37n0662_p0428c03║經若是福人（至）不聞者。明大乘人始從華嚴終至今
X37n0662_p0428c04║經，皆不聞無常苦等名也。
X37n0662_p0428c05║粳粮譬常者，以世人常食故。
X37n0662_p0428c06║石蜜譬我者，石蜜之性，遇煖即軟，遇冷即堅，堅軟自
X37n0662_p0428c07║在，故以譬我。
X37n0662_p0428c08║以求有心者，即下經云為利養等五種過也。又小機
X37n0662_p0428c09║捨生死求涅槃，離文字求解脫，悉名求有。
X37n0662_p0428c10║車載下。即下經合云持是經典送至彼方也。車即世
X37n0662_p0428c11║間之車，不約所表故屬事解。
X37n0662_p0428c12║方便智曉者，謂曲巧曉喻令悟大乘。
X37n0662_p0428c13║大行訓之者，以一心三觀而訓誨之，汝等所行是菩
X37n0662_p0428c14║薩道。
X37n0662_p0428c15║為利，是地獄有者，以法易財，是地獄因；諂求虗譽，故
X37n0662_p0428c16║屬鬼因；恃解凌他，我慢自得，是脩羅因；欲他依止，是
X37n0662_p0428c17║好群聚，屬畜生因；將此妙典，貿換餘經，若小若外，非
X37n0662_p0428c18║解脫業，徒成辯聰，故是外道業也。前四云有，外道云
X37n0662_p0428c19║業者，望果名有，就因稱業，為有造業，故得互明。寄語
X37n0662_p0428c20║後賢，深宜自省，弘通斯典，作何有業，能離四趣，及以
X37n0662_p0428c21║外道，方逮佛因？或起向心，唯當自訟。又此五過，即九
X37n0662_p0428c22║界因，四趣如文。應知外業，含彼五界，以餘經之語，通
X37n0662_p0428c23║諸教故。若易戒善之經，即人天因；若易小乘三藏，即
X37n0662_p0428c24║二乘因；若易方便大乘，即菩薩因。佛乘斥之，咸名外
X37n0662_p0429a01║道。問：既有五過，何故經云無量菩薩耶？答：理即菩薩
X37n0662_p0429a02║耳，其猶通謂一切眾生為佛子也。
X37n0662_p0429a03║王至深山者。借前文喻，來成今意。
X37n0662_p0429a04║地即等者，地是所依故譬理，人能行地故譬行。
X37n0662_p0429a05║餘八十下，凡兩解。初解不約正法延促，但取正法將
X37n0662_p0429a06║盡，餘有八十年也。次解先定延促。
X37n0662_p0429a07║言一千五百者，此據經說不同，或云千年正法，或云
X37n0662_p0429a08║五百年正法也。
X37n0662_p0429a09║未滅八十者，若一千、若五百，但取未滅，餘人十年在。
X37n0662_p0429a10║分擘玄毫者，玄謂黑色，毫謂秋毫，蓋喻深經妙義，如
X37n0662_p0429a11║黑色之隱奧，秋毫之微細，難以分別也。
X37n0662_p0429a12║指南者，博物志云：黃帝戰蚩尤於𣵠鹿之野，尤作百
X37n0662_p0429a13║里霧，使兵士迷方失所。有智人造指南車，於上作木
X37n0662_p0429a14║人，手常指南。古今注云：周公所作，使越常氏載之以
X37n0662_p0429a15║歸扶南也。今以四依宣揚經義，破迷指悟，如彼車也。
X37n0662_p0429a16║宇宙者，纂要云：四方上下謂之宇，往古來今謂之宙。
X37n0662_p0429a17║或謂天地為宇宙，今謂分擘宣揚，舒之則充滿法界，
X37n0662_p0429a18║卷之則莫知所有，有無唯心，開演在此。
X37n0662_p0429a19║[怡-台+藂]應作[恉-匕+苗]，說文才冬反，慮也，從心𮏥聲，又音囟，或作
X37n0662_p0429a20║悰者亦悞。當斯大任，唯是四依尊妙之人耳。
X37n0662_p0429a21║戒毀是命濁者，由破殺戒，受短命報。又末法壽促之
X37n0662_p0429a22║時，人不持戒。
X37n0662_p0429a23║五種法師者，合受持為一，但成五種。
X37n0662_p0429a24║四河中，大者恒沙，長八萬四千由旬，闊處四十里，狹
X37n0662_p0429b01║處十里，方一肘，直下至泥，得一萬斛沙，其沙細如麵。
X37n0662_p0429b02║若就行者，謂聞而不謗等，是所行之行也。
X37n0662_p0429b03║四恒（至）則難者。依今師判位，三恒猶是初依，四恒方
X37n0662_p0429b04║是二依。二依即初住位，始破無明從凡入聖，故云從
X37n0662_p0429b05║惑取解。故下經云：發心畢竟二不別，如是二心前心
X37n0662_p0429b06║難。只由從惑生解故難，所以四恒但加一分，五恒亦
X37n0662_p0429b07║是二依。而二住已上已證中道復入上位，故是從解
X37n0662_p0429b08║取解，非無上惑，以有真解故名從解。此乃無功用道
X37n0662_p0429b09║自然流入，故加八分勝前七倍，比前為易。
X37n0662_p0429b10║六恒等者，應先問云：五恒既加四恒七倍，何故六恒
X37n0662_p0429b11║但加五恒四倍，乃至八恒但加七恒二倍？既並從取
X37n0662_p0429b12║解，豈前勝而後劣耶？故答云：更深細為難。此謂顯理
X37n0662_p0429b13║既深其惑轉細，解義則難故倍前數少。
X37n0662_p0429b14║如仕下，喻上難易。
X37n0662_p0429b15║太尉者，齊軄儀云：太尉、司徒、司空，皆古官也。應劭云：
X37n0662_p0429b16║自上安下曰尉。魚豢曰：太尉掌武事。古者兵獄官皆
X37n0662_p0429b17║以尉為名。尉，罻也，言兵獄羅罻姧，非。又應劭云：徒，眾
X37n0662_p0429b18║也，司徒主人眾也。空，穴也，同空主土。古者穴居，主穿
X37n0662_p0429b19║土為穴以居人也。隋唐之世，皆以太尉、司徒、司空為
X37n0662_p0429b20║三公。
X37n0662_p0429b21║丞相者，管子曰，黃帝得六相而天下治，神明至。堯得
X37n0662_p0429b22║舜，殷湯得仲虺、伊尹，高宗得傅說，周有周公、邵公。秦
X37n0662_p0429b23║悼王置丞相，分甘茂、樗里疾為之。秦莊公以呂不韋
X37n0662_p0429b24║為之。二世以李斯、趙高為之。漢高祖以簫何為之，後
X37n0662_p0429c01║拜曹參代為丞相。後漢以三公主丞相務，建安中復
X37n0662_p0429c02║置丞相。宋又置相國。齊以丞相贈官。梁又置大冢宰。
X37n0662_p0429c03║隋曰內史，又曰納言，亦以他官參掌機密，或知政事，
X37n0662_p0429c04║或平章軍國重事，竝是宰相也。漢書百官公卿表曰，
X37n0662_p0429c05║相國或相。應劭曰，丞者，承也。相者，助也。掌亟天子，助
X37n0662_p0429c06║理萬機。今謂太尉之官，歷軄可至，故易。丞相之任，簡
X37n0662_p0429c07║自帝心，故難。以喻合法，大旨可知。
X37n0662_p0429c08║此猶難解者，舊師雖以難易消文，而未定判其位，故
X37n0662_p0429c09║云難。若以今明四依位判，此亦易明。
X37n0662_p0429c10║四依云云者，仙慧於初依前立弟子位，如前釋題判
X37n0662_p0429c11║位中明。
X37n0662_p0429c12║開善下，二家皆用四種性判位，則習種十住，性種十
X37n0662_p0429c13║行，道種十向，聖種十地。
X37n0662_p0429c14║九恒但是前三，是地前賢位，故屬初依。
X37n0662_p0429c15║若全下。今師徵難二家也。文中有進退兩難，皆先牒
X37n0662_p0429c16║彼義，次今難他。既以九恒俱在初依，且經舉十六分
X37n0662_p0429c17║是數之極故成一斤，此之一斤為喻極果、為喻因法。
X37n0662_p0429c18║汝若進取極果喻一斤者，則應地前已是究竟，以彼
X37n0662_p0429c19║九恒俱初依故。既已究竟，後之三依復顯何法？應云
X37n0662_p0429c20║至二三四依。文逸二字。若稱至一斤，牒彼義也。謂退
X37n0662_p0429c21║取初依，似解以喻一斤也，以二家皆用地前配初依
X37n0662_p0429c22║故。
X37n0662_p0429c23║此乃下，今難。
X37n0662_p0429c24║何關佛法者，且經云不謗是法等，正指果德涅槃以
X37n0662_p0430a01║為是法。既一斤唯是初依所解，則何關果佛法耶？
X37n0662_p0430a02║今明下。今師釋義，乃取一斤正喻果法，故四依所得
X37n0662_p0430a03║分證階差，則以九恒具收四位。
X37n0662_p0430a04║一分、八分為二依者，定位既爾，若解其義，還依舊釋，
X37n0662_p0430a05║謂從惑取解等也。但舊師不明其位，故向疏主斥云
X37n0662_p0430a06║猶難耳。故知舊釋義不全非，若仙慧等三，義位全失。
X37n0662_p0430a07║文云下，經既顯云具足，豈非十六分全？此以十地、等
X37n0662_p0430a08║覺已至極果之邊，一生即入，故名具足。故今判位，方
X37n0662_p0430a09║了經旨。
X37n0662_p0430a10║凞連已前者，則是理即及名字入也。問：名字位人，豈
X37n0662_p0430a11║有謗耶？答：觀行未成，或遇事起謗。
X37n0662_p0430a12║其獨拒逆下，合云三惡也，恐是文略。
X37n0662_p0430a13║不信下。即總結。謂初一惡是不信佛，故言滅快；二惡
X37n0662_p0430a14║是不信僧，故捨戒；三惡是不信法，故拒大乘。
X37n0662_p0430a15║謗相者，此三顯然可以覽別，故云相也。
X37n0662_p0430a16║經：木頭幡者，喻無用也。
X37n0662_p0430a17║互舉一邊者，經明自行云具足無量功德乃能信是
X37n0662_p0430a18║大乘，此舉已生善增長也。經明化他乃云其人聞已
X37n0662_p0430a19║過去惡業除滅，此舉已生惡滅也。既已生善增長必
X37n0662_p0430a20║未生令生，既已生惡除滅必未生惡不生，各舉一條
X37n0662_p0430a21║故云互舉。又自行亦滅惡而且明生善，化他亦生善
X37n0662_p0430a22║且明滅惡，亦是互舉。
X37n0662_p0430a23║經讐郄正應作隟，丘逆反，舋也。
X37n0662_p0430a24║作無戒譬者，即經云未得受沙彌十戒也。沙彌云息
X37n0662_p0430b01║慈，謂息惡行慈故也。十戒名相，如觀經疏。
X37n0662_p0430b02║始自凡夫發心者，即以無戒譬名字，觀行發圓心人
X37n0662_p0430b03║也。
X37n0662_p0430b04║階十住者，此乃名別義。圓十地即圓十住，三十心即
X37n0662_p0430b05║當六根，故十住之言，正指六根似位。
X37n0662_p0430b06║雖未下。假名五品。雖麤垢未落，而落在不久，故云位
X37n0662_p0430b07║階。十住即是二，即因中說相似果也。
X37n0662_p0430b08║上惡下三報，以生望生，一往是橫；三障約次第前後，
X37n0662_p0430b09║一往是竪。則近菩提者，初住菩提也。
X37n0662_p0430b10║鑒誡下，引。信者善果既深，則知謗者惡報亦重，勸福
X37n0662_p0430b11║誡罪鑒照在茲。
X37n0662_p0430b12║云何識田者，云何識知四人是良福田相也。
X37n0662_p0430b13║以重奪輕者，身命尚捨，而況財物？
X37n0662_p0430b14║皆應供養者，以禮拜是身業供養故，故與昔日律制
X37n0662_p0430b15║相違。
X37n0662_p0430b16║經稊稗，上音啼，下蒲界反，艸之似穀者。
X37n0662_p0430b17║二、結者，經持戒至是說是結。尊不禮少，雖持禁戒，禮
X37n0662_p0430b18║少則犯，不應吉。
X37n0662_p0430b19║經：世尊下。結持不禮破。
X37n0662_p0430b20║或言下。若作三結，則以初句兼結僧不禮俗，故成三
X37n0662_p0430b21║也。
X37n0662_p0430b22║經如是所證下。即請答也。
X37n0662_p0430b23║文少意廣者，但云為菩薩是文少，則是許菩薩以持
X37n0662_p0430b24║禮破、以尊禮少、以僧禮俗是意廣也。
X37n0662_p0430c01║三三之疑者，即定難結各三成九也。
X37n0662_p0430c02║撥亂反正者，撥除五濁之亂，反復五清之正，故云濁
X37n0662_p0430c03║不濁也。
X37n0662_p0430c04║未得機便者，機緣未熟也。
X37n0662_p0430c05║如此破戒等者，謂四依和光，不舉破戒，則同其事業，
X37n0662_p0430c06║亦名破人也。既是大權，安得不禮？
X37n0662_p0430c07║若年下，例成二義。
X37n0662_p0430c08║又大小乘者，小乘不許持禮破等，執小以難大也。
X37n0662_p0430c09║故須下以持毀事消，前二段以大小義消，糾譬文也。
X37n0662_p0430c10║經儲君者，直於反，備也。蔡邕勸學云：副君也。
X37n0662_p0430c11║經：篡，居又患反。說文：逆而奪取曰篡。
X37n0662_p0430c12║如童子者，即指婆羅門受募譬也。
X37n0662_p0430c13║守邏郎佐反。切韻：遊兵也。
X37n0662_p0430c14║作威作福者，塞持戒路是作威，開放逸門是作福。
X37n0662_p0430c15║素貴等者，謂婆羅門清素高貴也。四分律云：取白牛
X37n0662_p0430c16║角盛四大海水及種子，以王置金輦上，使諸小王轝
X37n0662_p0430c17║婆羅門以水灌頂。白表眾色之本，右角吉祥相，海水
X37n0662_p0430c18║表潤澤，種子表生長。如是作時，若是四輪王各有輪
X37n0662_p0430c19║寶現，故名灌頂王。縱非輪王，亦如白蓋在空，如無憂
X37n0662_p0430c20║王等。今云瓶盛四海水者，即如華嚴第三十九云：取
X37n0662_p0430c21║四大海水置金瓶內灌太子頂也。
X37n0662_p0430c22║如此下此方帝王傳禪寶位，皆昇壇受禪書，授璽𥿈
X37n0662_p0430c23║璽，斯是反玉印也。秦始皇得楚之良玉，琢之為璽，李
X37n0662_p0430c24║斯篆其文曰：受命于天，既壽永昌。漢魏已降，歷代相
X37n0662_p0431a01║傳，謂之國寶。
X37n0662_p0431a02║分半國者，謂共知僧事也。
X37n0662_p0431a03║鳥迴下十律八法諍事法云：鬪諍事云何以二毗尼
X37n0662_p0431a04║滅？隨以何住處有鬪諍相，言比丘是事付闥賴吒，比
X37n0662_p0431a05║丘應受此事，如法、如毗尼、如佛教滅。若闥賴吒能如
X37n0662_p0431a06║法、如毗尼、如佛教滅者，是事名滅。若是闥賴吒不能
X37n0662_p0431a07║如法、如毗尼、如佛教斷是事者，應捨付僧。僧又不能
X37n0662_p0431a08║斷者，爾時應僧中立二鳥迴鳩羅，應羯磨此人，令斷
X37n0662_p0431a09║是事等。准望此方，則是僧正、僧都之軄也。此方僧正
X37n0662_p0431a10║始於偽秦，僧䂮為之。僧都始於元魏，文帝勑曇曜為
X37n0662_p0431a11║之。正者，政也，自正正人，克敷政令也。都者，統攝僧倫，
X37n0662_p0431a12║使遵法度也。
X37n0662_p0431a13║破戒者為主者，即經云與旃陀羅共住等。
X37n0662_p0431a14║弱冠者，古玩反。禮云：男子二十冠而字之，成人之道
X37n0662_p0431a15║也。釋名云：弱冠者，言雖成人而冠體尚弱也。今以二
X37n0662_p0431a16║十表權實二智。長髮覆首，如大慈被物。
X37n0662_p0431a17║是不見機者，佛九恒已前始行之者，未能鑒機，專守
X37n0662_p0431a18║己道，不解施權，故嫌。
X37n0662_p0431a19║任汝開化者，既破戒之眾本具佛性，任彼四依為其
X37n0662_p0431a20║開曉。
X37n0662_p0431a21║攝來大化也者，此解即持歸家也，謂攝彼戒眾歸大
X37n0662_p0431a22║乘家以開化之。
X37n0662_p0431a23║經躃，脾伇反，倒也。
X37n0662_p0431a24║依律下。將脩妙觀必先懺淨，故依律制隨犯何罪用
X37n0662_p0431b01║七種治，如前長壽品疏。今云苦切等言，通該前七。
X37n0662_p0431b02║佛海死屍者，此據犯重為言。
X37n0662_p0431b03║前大下，通前束成三根也。
X37n0662_p0431b04║破戒亂常者，破戒之僧為眾主，如亂常之賊為國君，
X37n0662_p0431b05║善機失益，猶萬民擾亂。旃陀篡位，亂帝王之常道，故
X37n0662_p0431b06║曰亂常。
X37n0662_p0431b07║經法不應者，法式不應也。經：經理者，經營整理也。
X37n0662_p0431b08║實相懺悔之方者，即令觀心實相，我心本空，罪福無
X37n0662_p0431b09║主，犯無犯相，即是以解藥令醒。前依律治罰是事懺，
X37n0662_p0431b10║生重憂悔，故如服毒。今示實相是理懺，心悟本空，故
X37n0662_p0431b11║如服解。故知今經無別事儀，只以大乘理觀，對前小
X37n0662_p0431b12║乘治罰，以為事理二懺，不同諸經別施方法。扶律談
X37n0662_p0431b13║常，開小即大，意在茲矣。
X37n0662_p0431b14║廢小乘等者，內觀了達，持犯一如，名之為廢。外之治
X37n0662_p0431b15║罰，一不可虧。
X37n0662_p0431b16║經不失婆羅法者，先同後異，反常合道，豈乖淨行？
X37n0662_p0431b17║但合二者，合同同糾也。
X37n0662_p0431b18║以方（至）家法者。方便是權，家法是實，捨實用權，名捨
X37n0662_p0431b19║家法。
X37n0662_p0431b20║釋論下，准論，即有羞無差，啞羊真實。今云破戒即是
X37n0662_p0431b21║無羞，雜僧應是啞羊，如釋通序中記。
X37n0662_p0431b22║經：爾時菩薩者，始行人也。
X37n0662_p0431b23║若見（至）比丘者。即四依行權之人也。以始行之實持
X37n0662_p0431b24║禮，四依之權破，故云即往至禮拜等。
X37n0662_p0431c01║經什物者，三蒼：什，十也，聚也，雜也。物即器也。疏列八
X37n0662_p0431c02║不淨，名字未顯。今依善生優婆塞戒經具列之：一、畜
X37n0662_p0431c03║田宅；二、種殖根栽；三、貯聚稻粟，居鹽求利；四、畜奴婢、
X37n0662_p0431c04║人民；五、畜養群畜；六、畜金、銀、錢寶；七、畜象牙、諸寶、大
X37n0662_p0431c05║牀、綿褥、氍氀；八、畜一切銅、鐵、釜、鑊。畜此八種，乖出家
X37n0662_p0431c06║道，能污淨戒，故云污道等。
X37n0662_p0431c07║經爾時菩薩（至）是人亦即始行禮四依。
X37n0662_p0431c08║經受畜下。又顯四依同彼事業，受畜無罪。故疏云：是
X37n0662_p0431c09║亦無罪。故知佛明無罪，雙關二人：一、明始行實持禮
X37n0662_p0431c10║四依，權毀無罪；二、明四依受八不淨亦無罪。
X37n0662_p0431c11║釋無罪意者，經文但釋四依受畜無罪耳。
X37n0662_p0431c12║持受毀供等者，文悞，應云毀受持供，即是四依權毀
X37n0662_p0431c13║受，始行持成人供養無罪也。
X37n0662_p0431c14║經云：讚護法之人，如讚童子。以喻顯法，豈非權毀是
X37n0662_p0431c15║所供耶？
X37n0662_p0431c16║經以無憍慢者，菩薩權施，本無犯罪，示同懺悔耳。
X37n0662_p0431c17║經第二天者，如三十二天奉帝釋也。
X37n0662_p0431c18║只應是一問者，據現文，只是問緩。答既有二，則知問
X37n0662_p0431c19║中云為具在不，則當問失不失。
X37n0662_p0431c20║數師（至）污戒者。薩婆多云：寧可一時發一切戒，不可
X37n0662_p0431c21║一時犯一切戒。且如婬戒，女人身上發得二十一戒
X37n0662_p0431c22║（大小便道及口各歷七毒），男子身上得十四戒，餘法界中男女亦
X37n0662_p0431c23║爾。今或貪心犯一女一道，但名污一淫戒比丘，自餘
X37n0662_p0431c24║諸婬戒體光潔無行可違，稱本受體如懺初篇，還得
X37n0662_p0432a01║清淨不言更受，由有本戒故云戒體常在等。
X37n0662_p0432a02║下文下，引迦葉品二十一番諍論文也。
X37n0662_p0432a03║經隄塘，爾雅云：隄謂之梁。漢書云：無隄之輿。韋昭云：
X37n0662_p0432a04║積土為封限也。
X37n0662_p0432a05║穿決音穴。說文：下流也。周易：藩決不羸。王弼、徐邈等
X37n0662_p0432a06║皆音穴。淋漏，漉水下也。
X37n0662_p0432a07║得中道本者，中道即理乘也。其猶綱維，戒即事戒，如
X37n0662_p0432a08║彼網目，提綱目正，故云自圓。
X37n0662_p0432a09║今明下。今師正釋也。總斥二解，故云不爾。
X37n0662_p0432a10║經徧下。若知徧舉，自見二師解義之失。
X37n0662_p0432a11║若具下。正示今義。若通論乘戒，一切善法、一切觀行
X37n0662_p0432a12║皆通論乘戒，人天亦得名乘，中道亦得名戒故。若別
X37n0662_p0432a13║判者，三歸、五戒、十善、八齊、出家律儀，乃至定共能防
X37n0662_p0432a14║身口，遮惡道果，得人天報，名之為戒。若聞經生解，若
X37n0662_p0432a15║觀智推尋四諦、十二緣、無生理，智能破惑，運出三界，
X37n0662_p0432a16║名之為乘。經明急乘緩戒，葢從別判。
X37n0662_p0432a17║聲聞菩薩者，聲聞且約三藏，菩薩的指圓人，今經對
X37n0662_p0432a18║論，率多此例。
X37n0662_p0432a19║且聲聞四句者，一戒乘俱急，戒急受人天報，乘急見
X37n0662_p0432a20║佛聞生滅法悟道，陳如五人即其事也。二戒緩乘急，
X37n0662_p0432a21║戒緩墮三塗，乘急得聖果，諸小乘經列龍鬼眾即其
X37n0662_p0432a22║人也。三戒急乘緩，戒急得人天身，乘緩不得值佛，設
X37n0662_p0432a23║值佛亦不聞經悟道，如佛出著樂諸天及舍衛六億
X37n0662_p0432a24║即其類也。四乘戒俱緩，戒緩墮惡道，乘緩不見佛，流
X37n0662_p0432b01║轉生死未有邊際。菩薩四句例亦可見，俱以圓頓為
X37n0662_p0432b02║乘，值佛悟大為異耳。應知乘戒是因，值佛是果。今經
X37n0662_p0432b03║即菩薩四句中，偏舉第二句以斥第三句人也。且約
X37n0662_p0432b04║四依權現破戒，故云戒緩耳。故知此句比初句為劣，
X37n0662_p0432b05║對三四名勝。且乘緩戒急之人雖得生天，果報若盡
X37n0662_p0432b06║終淪惡道，如鬱頭藍弗雖生非想卒作飛狸，故云於
X37n0662_p0432b07║乘緩者乃名為緩，此斥第三句也。乘急戒緩者，雖墮
X37n0662_p0432b08║三塗終悟聖道，如調達本得𤏙法造逆墮獄，出得人
X37n0662_p0432b09║身則成支佛，故云於戒緩者不名為緩，此讚第一句
X37n0662_p0432b10║也。此明四依權示毀戒，故此比量寄語初心俱急為
X37n0662_p0432b11║上。故大師云：幸在人天受樂，何須苦入三塗。
X37n0662_p0432b12║經云於此大乘至奉戒者，此約通義，理亦名戒。又有
X37n0662_p0432b13║因緣故，犯亦名持。例如末利、祇陀，唯酒唯戒，故云是
X37n0662_p0432b14║名奉戒。
X37n0662_p0432b15║經結云不名為緩者，則是乘戒俱急，且約示同前云
X37n0662_p0432b16║戒緩耳。
X37n0662_p0432b17║如別記者，則指法華、淨名二疏及止觀中具約四教、
X37n0662_p0432b18║五時，各為四句，廣在彼文，此不細釋。
X37n0662_p0432b19║經有四種人者，四依示毀則內熟外生，四依持戒則
X37n0662_p0432b20║內外俱熟，假名比丘外熟內生，惡比丘內外俱生。
X37n0662_p0432b21║經耘除者，耘除艸也。或作芸者，非艸名耳。
X37n0662_p0432b22║使平等施者，經云不問是田非田也。
X37n0662_p0432b23║與此相違者，此云是名聖眾福田，應為人天供養，豈
X37n0662_p0432b24║非簡却破戒非田？既有去有取則不平等，故云相違。
X37n0662_p0432c01║故簡真偽者，欲依於真故須簡偽。
X37n0662_p0432c02║又此下，誡福田，則令出家眾忖己德行，無濫受於信
X37n0662_p0432c03║施，俾離犯而成持。誡施主，則令在家眾運心普廣，內
X37n0662_p0432c04║不起於愛惡，使無罪而有福。請觀二誡，主對有殊。且
X37n0662_p0432c05║俗易生嫌，苟用今文，則彌增其累；僧多起過，若依梵
X37n0662_p0432c06║行，則更益無慙。以例諸經，意不出此。比有以簡田之
X37n0662_p0432c07║文，二菓之喻，誡僧言教，以示俗徒，意欲重我輕他，豈
X37n0662_p0432c08║知彼此陷沒。毗尼秘密，不許俗聞，深可思量，無宜自
X37n0662_p0432c09║負。故南山云：事起非法，言成訛濫，反生不善，何名引
X37n0662_p0432c10║接？
X37n0662_p0432c11║譬於持犯者，鎮頭是甘菓，譬持戒；迦羅是毒菓，譬犯
X37n0662_p0432c12║戒。
X37n0662_p0432c13║凡愚執事者，即不閑教法，不別是非眾主也。
X37n0662_p0432c14║經詣市，喻眾生分僧於檀越之家也。
X37n0662_p0432c15║衒者，說文：行且賣也。
X37n0662_p0432c16║立清淨行者，則是觀涅槃以行道也。故使一止一作，
X37n0662_p0432c17║常冥三德，名真持戒。
X37n0662_p0432c18║詐狡執事者，前女人不別甘毒，悉皆拾取，故喻凡愚
X37n0662_p0432c19║眾主。今賣者明識妙雜，欺詐買人，故喻姧狡眾主。內
X37n0662_p0432c20║雖精別持犯，為利養故，以破戒僧外誑檀那。
X37n0662_p0432c21║毀者不別者，外形與持戒無異也。
X37n0662_p0432c22║不別者，買者牒經也。
X37n0662_p0432c23║非但別偽因等者，由破戒因招惡道報天眼之通，豈
X37n0662_p0432c24║但別知現在破戒，亦懸見未來受報，本給施禮拜持
X37n0662_p0433a01║戒之人，今既破戒故不應禮施，此別偽因也。本為禮
X37n0662_p0433a02║施敬田，未來墮惡則屬悲田，因中見果故應不禮施，
X37n0662_p0433a03║故云復能見果也。
X37n0662_p0433a04║次第有異者，阿含以依了義當第二，今居第四。
X37n0662_p0433a05║梁武（至）為定者。意謂此經是終窮之說，故依今經次
X37n0662_p0433a06║第為定。
X37n0662_p0433a07║諸法下。迦葉！既是舉昔為難，故知次第須依阿含。
X37n0662_p0433a08║或言下。既指今文為譯人之誤，則亦准阿含為定也。
X37n0662_p0433a09║或言下。意指昔教對邪名了，望今大教還是未了，是
X37n0662_p0433a10║故迦葉以昔第二居乎第四，則是以了不了總判前
X37n0662_p0433a11║三。已上四說，第三符順諸師，第四似依梁武，皆是人
X37n0662_p0433a12║情非不一途，故無所破。
X37n0662_p0433a13║今且下。今迦葉既是敘昔，是故且依阿含。然聖教難
X37n0662_p0433a14║知，或別有意，故不應云出經者悞等也。文中云常與
X37n0662_p0433a15║大皆在昔教，非對今經，以今迦葉正舉昔故。
X37n0662_p0433a16║昔人無常者，佛教初興真化未洽，魔外雜亂作四果
X37n0662_p0433a17║像，邪人濫正故無常准，故云昔人無常。苟令依人恐
X37n0662_p0433a18║染邪法，故不可依。
X37n0662_p0433a19║法常者，法謂苦、空、無常、無我、寂滅，三印生死、一印涅
X37n0662_p0433a20║槃，依此法門必出三界。其或形服似邪而能說斯正
X37n0662_p0433a21║法，必須依法。如薩遮尼乾經尼乾為王說佛相好等，
X37n0662_p0433a22║豈非大權外現邪人而揚正法？斯則人無常定、法有
X37n0662_p0433a23║常定，故可依法。故法常之言不可濫作今經常住之
X37n0662_p0433a24║解。迦葉舉昔疏主釋成，豈可章安乖文背義？下云小
X37n0662_p0433b01║大，其例亦然。
X37n0662_p0433b02║法有下。此正依阿含生起也。雖正法可依，而藏教三
X37n0662_p0433b03║乘俱名正法，自調自度名不了義，故不可依。六度大
X37n0662_p0433b04║乘志求作佛名為了義，是故須依。
X37n0662_p0433b05║語若下，三乘之法悉是言教，若著名相是一非諸，煩
X37n0662_p0433b06║惱從生安能會道？故須得義妄言不生惑著。
X37n0662_p0433b07║識著下，識是有漏暗情，智是無漏明解，故妄情解義
X37n0662_p0433b08║未免惑著，依義脩觀觀察無漏方契真源，是故依智。
X37n0662_p0433b09║正請會通者，昔令不依於人，今令依止四人，今昔相
X37n0662_p0433b10║違而皆佛說，未知其意故請會通。
X37n0662_p0433b11║先別下，別會，則但會昔教。初依總會，則通該昔教四
X37n0662_p0433b12║義。
X37n0662_p0433b13║人法不異者，即經云依法者即是如來也。法即所說
X37n0662_p0433b14║之教，如來是能說之人，能所事殊心性理等，若人若
X37n0662_p0433b15║法唯心所變，故使人法當體即心，咸空假中融通無
X37n0662_p0433b16║礙，故經云即是法性等也。
X37n0662_p0433b17║以法下。謂以正法簡邪人也。
X37n0662_p0433b18║結還下。此指阿含第四。依是依智不依識，智還解法
X37n0662_p0433b19║故是結法，故知後三悉簡初法。依了是大乘之法，依
X37n0662_p0433b20║義是法下之義，故四依雖殊大意在法。
X37n0662_p0433b21║以人下。今經以依大乘四人，故能簡去小乘之法。
X37n0662_p0433b22║結還下。即經結云：是故如來常住不變也。意云：雖明
X37n0662_p0433b23║人法不異，事須依人，是滅後正意也。
X37n0662_p0433b24║昔人下。昔二乘之人已被今破，所說小法任運亦除，
X37n0662_p0433c01║以昔望今則昔之人法悉不可依。
X37n0662_p0433c02║今人下。令依四人，故云今人既存。人本傳法，故云今
X37n0662_p0433c03║法須取。以今望昔，則今之人法悉可依也。
X37n0662_p0433c04║但今下，顯今一如，簡昔異體。
X37n0662_p0433c05║昔人下。解上昔人既破等也。若不下，不悟，須斥。
X37n0662_p0433c06║若了下。既悟妙理大小無殊，汝等所行是菩薩道，故
X37n0662_p0433c07║云不除此法。
X37n0662_p0433c08║明昔不依等者。問：昔但依小法簡邪人，經云：不知不
X37n0662_p0433c09║見是法性者，不應依止。則是簡小乘之人，豈是昔義
X37n0662_p0433c10║耶？答：跨節明義，約佛意說，故於昔日便欲依大乘頓
X37n0662_p0433c11║法簡去偏人，機宜未堪，且簡邪人依小法耳。
X37n0662_p0433c12║經即名如來者，初依名相似如來，後三依名分真如
X37n0662_p0433c13║來。
X37n0662_p0433c14║外凡者，即名字觀行位人。
X37n0662_p0433c15║就今教會者，名雖用昔，義順今經。
X37n0662_p0433c16║妙有之法者，一念十界攝盡四教，故觀言教唯見理
X37n0662_p0433c17║具，名妙有也。
X37n0662_p0433c18║昔教下。出昔所依之義，是今所廢也。
X37n0662_p0433c19║解脫具等者，入無餘時灰身滅智故。
X37n0662_p0433c20║解脫不滿者，身智在時始得有餘，未入無餘故云不
X37n0662_p0433c21║滿。
X37n0662_p0433c22║有二解者，應以次解為正，則經云諸論已指邪教，如
X37n0662_p0433c23║佛所說乃是權經。
X37n0662_p0433c24║生凡夫過者，佛說權經，凡夫不了生於取著，順文邪
X37n0662_p0434a01║命也。如昔許食三種淨肉，故使凡夫貪求無猒。
X37n0662_p0434a02║不得下。今經已廢前教，故不得依此脩行也。又可諸
X37n0662_p0434a03║論是權論。
X37n0662_p0434a04║如佛下是權經，律亦名經，則是昔說三藏悉不可依。
X37n0662_p0434a05║亂正者，謬云佛許畜不淨乃至不受而噉等，以亂正
X37n0662_p0434a06║教也。
X37n0662_p0434a07║經：真知，即名字已去，了達法身，悉名真知。
X37n0662_p0434a08║經：方便之身，即應化身也。當知應化即法，二身竝常。
X37n0662_p0434a09║若言三科攝者，則是無常。
X37n0662_p0434a10║兩緣來望者，一乘本同，聲聞疑怪故成不了，菩薩知
X37n0662_p0434a11║解故名了義，法體無殊機緣見異。
X37n0662_p0434a12║經：隨其自心者。謂達本還源，心外無境，即入秘藏，故
X37n0662_p0434a13║云無礙大智。
X37n0662_p0434a14║辯宗者，辯上五雙宗本也。
X37n0662_p0434a15║經小大二文俱云方便者，應以體內體外分之。
X37n0662_p0434a16║人謂但三者，自古人即分此文也。
X37n0662_p0434a17║此初下文中，先點示文節，次正釋。
X37n0662_p0434a18║次此後等者，據此只明第二依耳。但以因便明不依
X37n0662_p0434a19║人，致成共釋。
X37n0662_p0434a20║語勢相仍者，仍，因也。只因上文云而亦可見，故隨語
X37n0662_p0434a21║勢便云若有說言不可見者，如是之人所不應依，故
X37n0662_p0434a22║云仍明不依人。
X37n0662_p0434a23║即是依法者，以圓融無礙法義無別故。於依義文下
X37n0662_p0434a24║即明依法。
X37n0662_p0434b01║經云如來常者，名為依法等是也。
X37n0662_p0434b02║是故下。由法與義同，故使第二段經用第一依，但有
X37n0662_p0434b03║不依人一邊義耳。已上示文節竟。此即下。正釋現文
X37n0662_p0434b04║也。
X37n0662_p0434b05║後具等者，此顯分經須作初兩共釋也。以下結文具
X37n0662_p0434b06║結二依，故第二段經結云是故依法不依人，第三段
X37n0662_p0434b07║結云是故依義不依語，是故今師依古分文，總為三
X37n0662_p0434b08║段而四依義足。
X37n0662_p0434b09║經：質直者，三德之總名，故下云質直名為常住也。以
X37n0662_p0434b10║三德圓融，無邪偽故，名為質直。光明等三，即三德之
X37n0662_p0434b11║別稱，光明即般若，不羸即法身，如來即解脫。
X37n0662_p0434b12║經說言不可見者，說小灰斷也。
X37n0662_p0434b13║經以微妙語者，綺飾文詞，演說灰斷，意令他信。
X37n0662_p0434b14║經隨宜方便（至）執著者。既體權識實，不執權謗實，故
X37n0662_p0434b15║云不生執著。
X37n0662_p0434b16║經以不了如是義者，不了即權而實，無常即常，取著
X37n0662_p0434b17║小乘，毀謗大教，故使果在地獄。借使證小乘果，乃是
X37n0662_p0434b18║隨無為坑，亦名墮獄。故淨名云：供養汝者，墮三惡
X37n0662_p0434b19║道。
X37n0662_p0434b20║四緣者，即經若諸弟子無有檀越去是也。
X37n0662_p0434b21║解者下凡有三釋，而第三釋雅符經旨，以經文列上
X37n0662_p0434b22║三緣然後聽畜，故云我聽弟子受畜等，而結云要常
X37n0662_p0434b23║當淨施篤信檀越。
X37n0662_p0434b24║皆須二緣者，如無檀越供給，雖許受畜要須淨施，時
X37n0662_p0434c01║飢建立其事亦然，故云皆須二緣也。
X37n0662_p0434c02║言淨施者，薩婆多論云：先求知法白衣語之，若不知
X37n0662_p0434c03║者，告令解之。至彼所云：比丘之法，不得畜錢寶、金銀、
X37n0662_p0434c04║穀米等。今以檀越為淨施主，後得財寶，盡施檀越。
X37n0662_p0434c05║經說輕為重等者，無二緣則不許，是說輕為重；有四
X37n0662_p0434c06║緣則聽畜，是說重為輕。以不許為重、聽畜為輕，故使
X37n0662_p0434c07║經文翻倒其語。
X37n0662_p0434c08║障內外者，肉見內，天見外。
X37n0662_p0434c09║凡聖之殊者，分證聖人，得中道慧眼也。二乘空慧，亦
X37n0662_p0434c10║名為肉。
X37n0662_p0434c11║
X37n0662_p0434c12║涅槃經疏三德指歸卷第七